<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" xml:lang="hu" lang="hu">
<head>
<meta name="generator" content=
"HTML Tidy for HTML5 for Linux version 5.7.16" />
<meta http-equiv="Content-Type" content=
"text/html; charset=utf-8" />
<meta http-equiv="Content-Style-Type" content="text/css" />
<title>The Project Gutenberg eBook of A két Trenk; Trenk Frigyes by
Mór Jókai</title>

<style type="text/css">
/*<![CDATA[*/
body {
 margin-left: 10%;
 margin-right: 10%;
}

h1,h2,h3 {
 text-align: center;
 clear: both;
 line-height: 200%;
}

h2,h3 {
 margin-top: 2em;
}

h1 {
 line-height: 100%;
}

h2 span.smaller {
 font-size: 80%;
 line-height: 300%;
}

p {
 margin-top: 0.75em;
 margin-bottom: 0.75em;
}

body > p {
 text-align: justify;
 text-indent: 1.5em;
}

hr {
 width: 33%;
 margin-top: 2em;
 margin-bottom: 2em;
 margin-left: auto;
 margin-right: auto;
 clear: both;
}

hr.chap {width: 65%}
hr.tb {width: 25%;}

table {
 margin-left: auto;
 margin-right: auto;
}

.table1 {
 line-height:100%;
}

.table1 td {
 padding-right: 0;
}

td {
 padding-left: 1em;
 padding-right: 1em;
}

.pagenum {
/*  visibility: hidden; */
 position: absolute;
 right: 2%;
 color: gray;
 font-size: smaller;
 text-align: right;
 text-indent:0;
}

.tdr {text-align: right;}
.tdc {text-align: center;}

.center {
 text-align: center;
 text-indent: 0;
}

.caption-small {font-weight: bold; font-size: small;}

.caption {font-weight: bold;}

.caption-large {font-weight: bold; font-size: large;}

.caption-largest {font-weight: bold; font-size: 2em;}

.caption-150 {font-weight: bold; font-size: 150%;}

.figcenter {
 margin: auto;
 text-align: center;
}

.footnotes {
 border: dashed 1px;
}

.footnote {
 margin-left: 10%;
 margin-right: 10%;
 font-size: 0.9em;
 text-align: justify;
}

.footnote .label {
 position: absolute;
 right: 84%;
 text-align: right;
}

.fnanchor {
 vertical-align: super;
 font-size: .8em;
 text-decoration: none;
}

.transnote {
 background-color: #E6E6FA;
 color: black;
 padding: 0.5em;
 font-family: sans-serif, serif;
 font-size: 0.9em;
}

.transnote p {
 text-align: center;
 text-indent: 1.5em;
}

ul.TOC {
 list-style-type: none;
 padding-left: 10%;
 text-indent: 0;
 width: 70%;
 text-align: justify;
}

ul.TOC li {
 margin-top: 0.25em;
}

.TOC .roman {
 margin-right: 1em;
 float: left;
 text-align: right;
 margin-left: -3em;
 min-width: 3em; 
}

span.ralign {
 position: absolute;
 text-align: right;
 right: 15%;
 top: auto;
}
/*]]>*/
</style>
</head>
<body>

<div style='text-align:center; font-size:1.2em; font-weight:bold'>The Project Gutenberg eBook of A két Trenk; Trenk Frigyes, by Mór Jókai</div>

<div style='display:block; margin:1em 0'>
This eBook is for the use of anyone anywhere in the United States and
most other parts of the world at no cost and with almost no restrictions
whatsoever. You may copy it, give it away or re-use it under the terms
of the Project Gutenberg License included with this eBook or online
at <a href="https://www.gutenberg.org">www.gutenberg.org</a>. If you
are not located in the United States, you will have to check the laws of the
country where you are located before using this eBook.
</div>

<div style='display:block; margin-top:1em; margin-bottom:1em; margin-left:2em; text-indent:-2em'>Title: A két Trenk; Trenk Frigyes</div>

<div style='display:block; margin-top:1em; margin-bottom:1em; margin-left:2em; text-indent:-2em'>Author: Mór Jókai</div>

<div style='display:block; margin:1em 0'>Release Date: February 18, 2021 [eBook #64588]</div>

<div style='display:block; margin:1em 0'>Language: Hungarian</div>

<div style='display:block; margin:1em 0'>Character set encoding: UTF-8</div>

<div style='display:block; margin-left:2em; text-indent:-2em'>Produced by: Albert László from page images generously made available by the Google Books Library Project</div>

<div style='margin-top:2em; margin-bottom:4em'>*** START OF THE PROJECT GUTENBERG EBOOK A KÉT TRENK; TRENK FRIGYES ***</div>
<div class="transnote">
<p class="center"><span class="caption">Megjegyzés:</span></p>
<p>A tartalomjegyzék a <a href="#Page_361">361</a>. oldalon
található.</p>
</div>
<hr class="chap" />
<div class="chapter"></div>
<div class="figcenter"><img src="images/cover.jpg" alt="" title=
"" /></div>
<hr class="chap" />
<p class="center"><span class="caption-150">JÓKAI MÓR<br />
ÖSSZES MŰVEI</span></p>
<p>&nbsp;</p>
<p>&nbsp;</p>
<p class="center"><span class="caption">NEMZETI KIADÁS</span></p>
<p>&nbsp;</p>
<p>&nbsp;</p>
<p class="center"><span class="caption">LXXXVII. KÖTET</span></p>
<p class="center"><span class="caption">A KÉT TRENK * TRENK
FRIGYES</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST</span></p>
<p class="center"><span class="caption-small">RÉVAI TESTVÉREK
KIADÁSA</span></p>
<p class="center"><span class="caption-small">1898</span></p>
<hr class="chap" />
<p class="center"><span class="caption-largest">A KÉT
TRENK</span></p>
<p class="center"><span class="caption">TÖRTÉNETI REGÉNY</span></p>
<p>&nbsp;</p>
<p class="center"><span class="caption-largest">TRENK
FRIGYES</span></p>
<p class="center"><span class="caption">TÖRTÉNETI REGÉNY</span></p>
<p>&nbsp;</p>
<p class="center"><span class="caption-small">IRTA</span></p>
<p class="center"><span class="caption-large">JÓKAI MÓR</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST</span></p>
<p class="center"><span class="caption-small">RÉVAI TESTVÉREK
TULAJDONA</span></p>
<p class="center"><span class="caption-small">1898</span></p>
<hr class="chap" />
<div class="chapter"></div>
<p><span class="pagenum"><a name="Page_1" id=
"Page_1">-1-</a></span></p>
<h1>A KÉT TRENK</h1>
<p class="center">TÖRTÉNETI REGÉNY <span class="pagenum"><a name=
"Page_2" id="Page_2">-2-</a></span> <span class="pagenum"><a name=
"Page_3" id="Page_3"><br />
-3-</a></span></p>
<h2><span class="smaller">I. FEJEZET.</span><br />
A KIRÁLY ÉS DRUSZÁJA.</h2>
<p>1742-ben egy novemberi napon mutatott be egy fiatal nemest II.
Frigyes királynak főhadsegéde, Lottum-Willich báró.</p>
<p>A királyt még akkor nem ruházta fel a «Nagy» melléknévvel a
közvélemény. Ekkor még «Szép Frigyes» volt. Emlékezett a bemutatott
ifjunak a nevére is, az arczára is; még inkább az alakjára. Mikor
az egyetemet meglátogatta egyszer a király, ezt mutatták be neki a
professzorok, mint legjobb tanulót, legvitézebb kardvivót és
legszálasabb legényt. S azóta még nőtt egy pár hüvelykkel. Kevés
híja volt termetéből az egy ölnek. S ez óriás termet a
legszabályosabb idomokban volt kifaragva: Apollo alakja, Mars
izmaival; arcza elpirulásig ifju, még hamvas, borotva nem érte: az
arcz még egy gyermeké, de a lélek, mely tekintetében előtte jár,
egy férfié.</p>
<p>– Te vagy a derék Trenknek a legnagyobb fia, Frigyes; a ki
tavaly temetteték el, katonai pompával; tizennyolcz seb helyét
vitte magával a sirba és az egész világ becsülését.</p>
<p>– Azt nem vitte a sirba, felség: azt a fiaira hagyta.</p>
<p>A királynak tetszett a merész válasz.</p>
<p>– Hát egyéb birtokot örököltél-e apád után?</p>
<p>– Igen, felség; a scharlaki uradalmat és a kardját. Ez a kettő
elég arra, hogy felséged szolgálatába léphessek.</p>
<p>A király fölfogadta az ifjut a testőr-csapatjába. <span class=
"pagenum"><a name="Page_4" id="Page_4">-4-</a></span></p>
<p>II. Frigyes testőrsége száznegyvennégy lovasból állt, a kik
mellett még egy kis csapat hadapród képezte magát leendő
testőrül.</p>
<p>Mert ez a testőrség egyre változott. Ez adta a tisztikart a
porosz lovasezredeknek. A kik kitüntették magukat tehetségeik
által, egyszerre magas tiszti rangban lettek elhelyezve; viszont
pedig a legkisebb hibáért, gyöngeségért, mulasztásért el lettek
bocsátva, vagy valamely várba bedugva s ott felejtve.</p>
<p>Fegyverzetük, vértezetük a legnagyobb fényűzéssel kérkedett;
aczél pánczéljuk ezüsttel kiverve, egyenruhájuk veres bársony,
skofiumos himvarrással, paszománttal borítva; maga a nyeregszerszám
hatszáz tallérba került. S a gárdistának nem járt fizetés, csak
jutalom, vagy királyi ajándék alakjában: annak ex propriis kellett
szolgálni.</p>
<p>S milyen szolgálat volt az! A miben két-három paripa egy év
alatt elpusztult. Reggel 4 órakor már nyeregben ültek a gárdisták s
kezdődött kinn a mezőn a lovaglási gyakorlat. Fél óráig tartó
vágtató rohamok széles árkokon, sövényeken keresztül: mocsarakon,
hepe-hupás angyalhullásos tőzegmezőkön át. Visszatérett
számbavették a gyakorló vitézeket; rendesen hiányzott valaki: ha
paripa törte ki a nyakát, a helyett hoztak a királyi istállóból
újat; ha maga a gárdista, annak szép parádés temetést csaptak, s
helyébe rukkolt egy várakozó hadapród. Egy békeév alatt több
gárdista elveszett, mint egy hadjárati esztendőben. Éjjel pedig a
legmélyebb álom idején, fegyverre trombitáltatott a király (maga is
mindenben részt vett) s a melyik gárdista nyolcz percz mulva teljes
fegyverzetben ott nem volt a glédában a várlak előtt, két heti
áristomba került.</p>
<p>A délutánok sem voltak pihenésre szánva. A testőröknek tanulni
kellett. Trenk Frigyes előnyben volt valamennyi felett. Ő már az
akadémiát kitanulta, minden művelt nyelven beszélt és irt; költő is
volt: verseket irt; <span class="pagenum"><a name="Page_5" id=
"Page_5">-5-</a></span> a kardvivásban pedig nem ismert maga fölött
mestert. Három hetes hadapródsága után a királynak annyira feltünt
a nagytehetségű ifjú, hogy magához hivatta s hosszasan kiexaminálta
mindenféle tudományból, a classikusokból; majd azt adta fel neki,
hogy ötven katona névsorát olvassa végig s mondja el sorban. Trenk
öt percz alatt készen lett vele. Azután azzal tette próbára, hogy
egy és ugyanazon tárgyról fogalmazzon két külömböző levelet,
kétféle nyelven; az egyiket irja maga, a másikat diktálja a király
segédtisztjének.</p>
<p>Trenk Frigyes egy ordre du bataillet választott thémának, mely a
holnapi csatarendet állapítja meg, oly módon, hogy az igazi terv a
hadosztályok parancsnokának szóljon, a másik pedig hamis terv
legyen, arra szánva, hogy azt az ellenség a futárral együtt
elfogja. Az igazi tervet franczia nyelven irta Trenk maga, a
hamisat latin nyelven diktálta a hadsegédnek egyidejüleg.</p>
<p>És azután saját ötletéből még egy tereprajzot is papirra vetett
nagy hirtelen igazi és hamis alakzatban.</p>
<p>A király meg volt lepetve az ifjú lángeszétől; abban az órában
kinevezte őt testőrtisztnek.</p>
<p>Hallatlan nagy ugrás egy három hetes kadétból testőrtisztté
emelkedni! Egy tizenhét esztendős gyereknek!</p>
<p>E naptól fogva a király atyja, mestere, barátja lett az ifjúnak.
Megajándékozta két szép paripával, s ezer tallért adott neki a
díszvértezetéhez; a mi a tisztekénél még pompásabb volt:
fegyverkovácsok remeke.</p>
<p>S a testőrtiszteknek nagy előnyeik voltak. Mindössze hat volt. S
azok mindennap a király asztalánál ebédeltek, gálanapokon a
királynénál. S II. Frigyes asztalánál soha sem hiányzottak a szép
szellemek; a kor legkiválóbb tudósai: Voltaire, Maupertuis, Jordan,
La Mettrie, Pöllnitz mindennapos vendégei voltak. Ezeknek a
társasága oly tudásszomjat keltett az ifju Trenk lelkében, hogy az
éjjeli órákat, melyeket más ifju mulatozásra fordít, ő a könyvei
társaságában töltötte rendesen. <span class="pagenum"><a name=
"Page_6" id="Page_6">-6-</a></span></p>
<h2><span class="smaller">II. FEJEZET.</span><br />
A LEVÁGOTT KABÁTSZÁRNY.</h2>
<p>Tanulmány, fegyvergyakorlat, fárasztó táborozás tölté be az első
esztendőt, mely alatt minden bajtársa megszerette a gyermek-hőst.
Irigye nem volt, sem vetélytársa. Még nem ismerte a szenvedélyek
napját, a szerelmet.</p>
<p>A következő télen nagy ünnepségek következtek a berlini
udvarnál. Frigyes király nővérét, Saroltát, nőül vette a svéd
király, Gusztáv; annak a nászát ülték meg a királyi udvarban. Az
ifju Trenk ez alkalommal abban a kitüntetésben részesült, hogy a
király őt bizta meg az udvari bálban a felügyeléssel. Óriási
tolongás volt a termekben. Nemesség, polgárság, minden fegyverzetü
katonatisztek, idegenek tolongtak egymást szorítva, s a
lakomaasztalokat prédálva, melyeket az udvari lakájok újból
megterítettek és étkekkel megraktak. A publikum szokás szerint az
abroszokat is felszabdalta ünnepi emlékül. Valamelyik vendég
magának a felügyelő tisztnek a kabátszárnyát is elvitte magával
souvenir gyanánt; Trenk egyszerre csak azon vette észre magát, hogy
a szép piros bársony szupervesztéjének a krepin himzésü jobb
szárnya hiányzik s azzal együtt arany óráját is ellopták.</p>
<p>S a hogy a német példabeszéd mondja: «a kit a kár ért, az a
csúfságot is megkapja», a fiatal testőrtisztnek még azt a
boszúságot is el kellett viselni, hogy akármerre ment az ünneplő
sokaság közt, mind azt mondták: «nini, a félszárnyú gárdista.»
Láthatta, hogy még az udvarhölgyek is a legyezőik mögé takarják az
arczaikat, hogy nevetésüket elrejtsék. Kedve lett volna sirni, mint
egy gyermeknek! Utoljára egy sötét zugot keresett fel, a díszbokrok
között, hogy elrejtse magát: az épen a női toilettszobának a
szőnyegajtaja volt. Egyszer kinyilt az ajtó, <span class=
"pagenum"><a name="Page_7" id="Page_7">-7-</a></span> s kilépett
rajta egy ifju hölgy. A szépek közül a legszebb. Rangban a
legmagasabbak közül való.</p>
<p>Az úrhölgy néhány szót sugott az ifjú Trenk fülébe.</p>
<p>«Ön kárpótolva lesz a veszteségeért: látogasson meg holnap
este.»</p>
<p>Azzal elsietett a társaságba.</p>
<p>A szónál még többet mondtak a szemek. Ez a tekintet egy világot
gyújtott föl az ifjú szivében.</p>
<p>Megtudta, mi a szerelem.</p>
<p>És a hölgynek is ez volt az első szerelme.</p>
<p>Az a hölgy már egy év óta férjnél volt.</p>
<p>Trenk Frigyes, emlékiratában következetesen elhallgatja első
szerelme istennőjének a nevét. Titoktartása nemes és helyes. Az a
hölgy még élt: köztiszteletben élt. Trenknek sirjába kellett vinni
a titkot. Ezért, mint maga is elismeri, egész élettörténete egy
megérthetetlen chaosz marad, melyben ő maga és a király ferde
világításba kerül; az indulatok elképzelhetlenek, a helyzetek
megfoghatatlanok, összefüggés, vezéreszme hiányzik az egész
meseszerű történetből.</p>
<p>Ámde az utókor kiméletlen; a sirba temetett titokzatos nevet
manapság már minden Conversations-Lexikon kifecsegi. S a mint az ki
van mondva, egyszerre világossá és érthetővé lesz mind az, a mit
Trenk maga önéletirásában homályba burkol. Első szerelme hölgyéről
mindenkor úgy beszél, mint őrangyaláról, imádott bálványáról, ki őt
balsorsában sem hagyta el soha.</p>
<p>S a szerelmi mámor nem volt az egyedüli öröme e titkolt
szivtalálkozásnak. Az úrhölgy gazdag is volt, s jövedelméről
szabadon rendelkezett. Azt kivánta, hogy választott ifja ragyogjon.
Trenk Frigyes fényes öltözetével, pompás paripáival kitünt a többi
tisztek közül. Bőkezű volt, jó czimbora: tiszttársait pazarul
vendégelte.</p>
<p>Ez a fényűzés feltünt a királynak. Négyszem közé fogta az ifjut,
egy hires dáridó után:</p>
<p>– Hallja maga! mondja csak: csupa sáfrányt terem <span class=
"pagenum"><a name="Page_8" id="Page_8">-8-</a></span> a scharlaki
uradalom? Mennyi magának a jövedelme hazúlról?</p>
<p>– Ezer tallér, felség!</p>
<p>– És maga egy hónap alatt elkölt ezer tallért. Bizonyosan tudom.
Azt tudja maga, hogy én az adósságcsinálásért rögtön elkergetem a
tiszteket?</p>
<p>– Egy tallérral sem tartozom senkinek, felség.</p>
<p>– Hát talán az aranycsinálás titkát találta fel. Alchymistákkal
dolgozik egy műhelyben?</p>
<p>– Annyit tanultam a fizikából, hogy az alchymiában nem
hiszek.</p>
<p>– Akkor hát a bockritterekkel van maga szövetségben, a kik a
vásáros kereskedőket kifosztogatják.</p>
<p>– Felség! Bűnt nem lehet rólam föltenni.</p>
<p>– No, már pedig kivert tallérok és aranyak nem hullanak az
égből! Én nem tűrök olyan embert magam körül, a ki miszteriozus
úton jut a pénzhez.</p>
<p>– Felség! Annak a forrása nem földi eredetű!</p>
<p>– Mit mond maga? Hát talán vannak a világon még jótevő
tündérek?</p>
<p>– Vannak, felség; szólt Trenk szemét lesütve.</p>
<p>Erre a király elnevette magát.</p>
<p>– Értek mindent! Asszony van a kabálában! Jól van jól, nem
kérdezősködöm tovább. Az ilyen dolgokra boldogult atyám is szemet
szokott hunyni. Azt mondta: szeretem, ha a gárdistáimat nagyra
becsülik az asszonyok! Hadd legyenek a szegény generálisnék is
boldogok vénségükre. Reménylem, hogy a maga szeretője is vén
asszony.</p>
<p>– Nem felség: az egy tündér.</p>
<p>Ezt a szót nem lett volna szabad Trenk Frigyesnek kiszalasztani
a száján. Ez lett egész balsorsának az enigmája.</p>
<p>– Ejh! Tündér? Tehát fiatal nő? A ki a bájait még kincsekkel is
tetézi? Én eddig úgy tanultam, hogy a szép asszony pénzbe
kerül.</p>
<p>Trenk megint hibázott, a midőn bizalmaskodni kezdett a
királylyal. <span class="pagenum"><a name="Page_9" id=
"Page_9">-9-</a></span></p>
<p>– Igen. Egy princznek, meg egy feleséges embernek.</p>
<p>Ezt a ripostot nem felejtette el Frigyes király.</p>
<p>Hja, bizony ő is Ádám fia volt. Eszébe jutott a szép danczigi
énekesnő, a kit atyja, a «nagy Kurfürst» a pellengéren
korbácsoltatott meg, a miért a Kronprinczet «élek-e, halok-e?»
virágot tépni tanította.<a name="FNanchor_1" id=
"FNanchor_1"></a><a href="#Footnote_1" class="fnanchor">1)</a>
Aztán meg a többi. A szép Frigyes nem utálta a szép asszonyokat.
Mikor az atyja kiszemelte számára a fejedelmi menyasszonyt, a kiről
azt irta a fiának, hogy «se nem szép, se nem rút», akkor azt mondá
a princz, hogy «Isten neki! Legyen hát feleség belőle. Akkor aztán
szabad leszek!» És tudta használni a szabadságát, a mit a házasság
ad a megnősült férfinak. Oh annak már minden szabad. Azért Frigyes
király a legnagyobb tisztelettel viselkedék a királynéja iránt.
«Tisztelet» házastársak között! Ez az a gyümölcstelen fügefa,
melyet a Messiás megátkozott a pusztában.</p>
<p>Most már csipkedve volt a király s végére akart járni a
titoknak.</p>
<p>– Van férje a szép tündérnek?</p>
<p>– Nagyon öreg.</p>
<p>– S ez elég ok arra, hogy a homlokán szarvakat növeszszen?</p>
<p>– Eltakarják azt a babérai.</p>
<p>– Tehát katona? Hadvezér?</p>
<p>– Azt én nem mondtam. Lehet államférfi is.</p>
<p>– Ah, azoknak a feleségét mind ismerem. Tisztességes asszonyok.
Egy szeretőnél többet nem tartanak. Előttem nincsenek
boudoir-titkok.</p>
<p>– Ez az egy az fog maradni, felséges uram.</p>
<p>– Maga nagyon elbizakodottan beszél.</p>
<p>– Felséged jósága bátorit rá. Tudom, hogy a mit a sziv vétkezik,
azt kegyelmesen szokta megitélni. <span class="pagenum"><a name=
"Page_10" id="Page_10">-10-</a></span></p>
<p>– Ezt helyesen mondta maga. Szerelmi kalandokat nem úgy itélek
meg, mint király, nem úgy mint atya; hanem mint testvér. De van egy
biró, a ki nem ilyen kegyelmes: az a férj.</p>
<p>– Az nem tudhat meg semmit.</p>
<p>– Jól van, ne mondjon neveket, se a személyeket ne irja le, a
kaland szinhelyét se mappázza le előttem; de a többit mondja el
őszintén, hogy megtudjam, bolondság-e az, vagy okosság, a mit tesz.
Nem szeretném, ha a férj egyszer rajta kapná magát a tête-á-têten;
mert az rögtön főbe lőné.</p>
<p>– Az bizonyos. De a meglepetés lehetetlen. Tündérnőmnek a
titkába csak egy fraj van beavatva, a ki él-hal az asszonyáért, s
olajba hagyja magát főzetni, még sem vall ellene. Az öreg úr ebéd
után elmegy a klubba s ott kártyázik éjfél utánig, ezek az én
üdvösségemnek az órái. Ezalatt találkozom szívem bálványával.
Higyje el, fölséged, hogy a legideálisabb gyönyöröket élvezzük
egymással: Plátó sem álmodott égibb szerelemről.</p>
<p>– Elhiszem: ha akarom. Magától szép, hogy mondja. De hát van
magának olyan mesebeli köpenyegje, a mit ha fölvesz, láthatlanná
lesz, hogy egy nagy úr cselédjei észre nem veszik, mikor jön és
megy a palotában?</p>
<p>– Van ilyen köpönyegem.</p>
<p>– És nem is hallanak meg semmit?</p>
<p>– A komorna szobája a találkozónk helye, melynek szomszédja
nincs. Ez pedig egy dupla szőnyegajtóval van elválasztva az urnő
boudoirjától. Az alatt, a mig mi e szerény kis szobában az olymp
örömeiben osztozunk – testvériesen, a bizalmas fraj az urnő helyét
foglalja el az alkoven fekhelyén. Mikor aztán künn az utczán a
strázsa elkiáltja magát «fegyverbe!» s a nehéz karoszsz begördül a
kapu alatt, akkor a fraj tudatja velünk, hogy a paradicsom kapuja
bezárult s a megérkező férj ott találja a helyén a hitvesét – jó
éjt kiván neki s aztán megy aludni.</p>
<p>– De hátha egyszer eltalálna maga az őrtálló – (azaz
<span class="pagenum"><a name="Page_11" id=
"Page_11">-11-</a></span> fekvő) fehér cseléd is aludni s
ugyanakkor a hazatérő férjnek eszébe jutna – jó éjszaka helyett jó
reggelt kivánni az asszonyának?</p>
<p>– Már egyszer megtörtént ez az eset. A frajt elnyomta az álom,
nem hallotta meg sem az őr kiáltását, sem a kocsigördülést, az öreg
úr az escalier derobéen jött fel. A fraj csak akkor vette észre,
mikor föléje hajolt. De hirtelen feltalálta magát. Gyorsan az
arczára rántotta a takarót s azt kiáltá: «ah vous sentez du pipe.»
Erre az öreg úr, kötelességét tudva, átment a toiletteszobába,
alaposan kimosdott a pipafüstből s kellőleg beotkolonozva tért
vissza. Ez alatt végbement a személycsere. Azóta Menelaus mindig
előbb az eau de Cologne-os flaconnál tesz látogatást, mielőtt
Helena álmát megzavarná.</p>
<p>– Maga csakugyan az ördögökkel játszik. No még egyet mondjon
meg. Én több izben alarmot fuvatok éjfél után. És maga még egyszer
sem maradt el a megjelenésről. Hogyan lehet nyolcz percz alatt
fegyverbe öltözni, a szép tündértől a királyi palotáig jönni, az
istállóban a lovat felnyergelni s a vártéren megjelenni? Van
magának egy olyan tevebőre, mint az ezeregyéjszakai tündér
herczegnek, a mire ráül s azt mondja: «hipp, hopp! ott legyek, a
hol akarok?»</p>
<p>– Van, fölség.</p>
<h2><span class="smaller">III. FEJEZET.</span><br />
«VOUS SENTEZ D’EAU DE COLOGNE.»</h2>
<p>A király ezuttal egy kegyes intéssel bocsátá el a fiatal
druszáját: vigyázzon, hogy a nyakát ki ne törje.</p>
<p>Azonban minden intézkedést meg tett, hogy megtudja, ki az a –
nem a hölgy – hanem a tiszteletreméltó férj, a ki tudtán kívül
ilyen megtiszteltetésben részesül. Kémeket állíttatott fel minden
kijárónál, a hol Trenk a tiszti lakhelyéről elmenni s a hová
visszatérni volt kénytelen. <span class="pagenum"><a name="Page_12"
id="Page_12">-12-</a></span> Nem lett semmi sikere a kémkedésnek. A
rendőrség ügynökei nem hoztak más értesitést, mint azt, hogy Trenk
esténként a Spree mellett sétál – tudósok társaságában, azután
rövid vacsorához ül a tiszttársaival a csárdában, onnan a
takarodóra hazasiet a szállására. S a testőrtisztek lakása ott volt
a királyi palotának egyik szárnyépületében, az istállók fölötti
második emeleten. Az első emeletet fegyvertárnak használták.</p>
<p>Az éjjeli szolgálaton levő gránátos tisztek sem tudtak jelentést
tenni a felől, hogy Trenk Frigyes a kapuzáró dobszó után ki s
bejárt volna a palota ajtaján. Még a folyosón sem találkoztak vele.
A «fegyverre» trombitálás után pedig nyomban előjött a szobájából
és sietett le az istállóba, a paripájához s ott volt a hadsorban a
nyolcz percz letelte előtt.</p>
<p>Egyszer éjfél után két órakor, nemsokára a klubb feloszlása
után, a király generalmarschot veretett, melylyel az egész
helyőrség fegyverbe lett szólitva, a lovasság vágtatott minden
irányból a királyi várlak felé, a gránátosok ostromlépésben siettek
gyülőhelyeikre: nyolcz percz alatt csatarendben állt tizezer
harczos.</p>
<p>A király maga is előlovagolt a kastélyból hadsegédei és testőrei
kiséretében.</p>
<p>Azután egyenként magához szólitá a hadcsapatok parancsnokait,
hogy a tábori jelszót megsugja nekik.</p>
<p>E fülbesugás alatt oly közel hajolt a király a vezéreihez, hogy
az orczáik érték egymást.</p>
<p>Bizony pipaszagu volt valamennyi! Némelyiknél egy kis gyönge
aromája a foghagymának is volt érezhető.</p>
<p>Egyik sem «az!»</p>
<p>Egyszer aztán, mikor a fekete vértesek generálisához hajolt a
király, megütődve kapta hátra a fejét.</p>
<p>– Ah! vous sentez d’eau de Cologne!</p>
<p>A vitéz főtiszt vállat vont. Hát mért ne volna szabad kölni
viztől illatozni a fekete vértesek generálisának?</p>
<p>S mi felháborodni valója van egyáltalában a királynak
<span class="pagenum"><a name="Page_13" id=
"Page_13">-13-</a></span> azon, hogy tábornokai közül melyik
szokott kölni vizben mosdani éjfél után két órakor?</p>
<p>Az volt a baj, hogy ez a vitéz hadvezér épen A** Z* herczeg
(uralkodó család ága) – és Amália princzesznek a férje.</p>
<p>Az pedig a királynak legifjabb nővére volt: atyjának
legkedvesebb leánya; a legszebb, a legszellemdúsabb korának hölgyei
között.</p>
<p>Ma már minden stereotyp kiadásban megtaláljuk azt az adatot, a
mit Trenk maga holtig eltitkolt.</p>
<p>A király alig tudott ura lenni haragjának.</p>
<p>A hadcsapatokat szemlére sem vette, chamadeot fuvatott;
kaszárnyáikba bocsátá valamennyit.</p>
<p>És mikor visszafordult a testőrei felé, Trenk Frigyesnek azt
dörmögé fél hangon.</p>
<p>– Kend imfámis gonosztevő! vigyázzon kend a fejére!</p>
<p>Azonban ujabb inquisitiót nem inditott ellene.</p>
<p>Egy rejtély már ki volt találva.</p>
<p>Hogyan tud a légyottról itthon teremni a szerelmes oly mese
rövid idő alatt?</p>
<p>Ugyanabban a palotában lakik a tündérnője is, a várlak átelleni
szárnyában, melynek udvari ablakai szemközt vannak a testőrtisztek
lakásainak ablakaival.</p>
<p>Ennek tehát nem kell se kimenni éjjel a palotából, se
visszajönni: helyben találja a paradicsomot.</p>
<p>Azonban egy még nehezebb talány állt a bizonyossá lét
utjában.</p>
<p>Hogyan lehet a testőrtisztek lakóosztályából a herczegnőébe
átkerülni? A kettőt egy három ölnyi magasságu fal választja el:
felül kétszeres vasrácscsal; azon ember át nem mászhat épkézláb. És
föltéve, hogy kötélhágcsókkal véghez vihetné is e nyaktörő
merényletet, az alarmfuvás ideje alatt az istállók előtti várudvar
annyira megtelik testőrökkel, a kik a lovaikhoz sietnek, hogy egy
ilyen falon mászkáló embert annyi lámpás mellett egyszerre
meglátnának. <span class="pagenum"><a name="Page_14" id=
"Page_14">-14-</a></span></p>
<p>Volt azonban a várpalota udvarán egy óriási hársfa, melyet még a
nagy kurfürst Frigyes Vilmos atyja ültetett s az ivadékai úgy
tiszteltek, mint az izlandiak a szent Igdrazill kőrisfát.</p>
<p>Ennek a terebélyfának az ágai igen közel hajlottak egyfelől a
testőrtisztek ablakaihoz, másfelől a herczegnő lakosztályáéhoz.</p>
<p>Lehetséges volna-e, hogy valaki ezen az uton járjon a tiltott
paradicsomba? A hársfa ágai mégis csak innen is onnan is jó egy
ölnyi távolra vannak az ablakuktól.</p>
<p>A szerelmesek előtt nincs semmi lehetetlen.</p>
<h2><span class="smaller">IV. FEJEZET.</span><br />
A SALTO MORTALE.</h2>
<p>A királynak legbizalmasabb embere volt a lengyel eredetü
Jasinszky, a testőrcsapat parancsnoka. Ez hordta neki a
tudósitásokat a tisztek köréből. Egy napon a király A. Z.
herczegnek megbizást adott, mely azt huszonnégy óráig távol tartá a
fővárostól. Annak a napnak az estéjén ezt az utasitást adta
Jasinszkynak:</p>
<p>– Kegyelmed most ide plántálja magát az én udvari szobámnak az
ablakába és egész éjfélig és azután ismét az alarmtrombita szóig
figyelemmel observálja azt a két szemközti ablakot. (A király jól
tudta, hogy melyik Trenk ablaka s melyik a komornáé). Én nekem
aztán hűségesen referál arról, a mit animadvertálni fog.</p>
<p>Jasinszky ott maradt a lesben.</p>
<p>Nem soká tartott az unatkozása. A mint a váróra elkongta a
tizenegyet s az őrtállók: «Halt! Wer da? – Patrol vorbei!» kiáltása
elhangzott: felnyilt a herczegnő lakosztálya felőli ablak. Egy
fehér alak jelent meg egy pillanatra; de rögtön visszahuzódott.</p>
<p>Arra tüstényt felnyilt az átelleni ablak s ott meg egy férfialak
lett látható. <span class="pagenum"><a name="Page_15" id=
"Page_15">-15-</a></span></p>
<p>Ez azonban kilépett a párkányra s valamit hajitott a hársfa
felé. Az udvari lámpa gyönge fényénél nem lehetett kivenni, hogy
mit? A következő mozzanatból azonban kombinálni lehetett, hogy az
egy kötél, melynek végére valószinüleg nehéz gömb van megerősitve,
a minél fogva az, mint a «lasso» a fa ága körül tekeredik. A férfi
alak mind a két karját magasra nyujtva, előre dült, elrugta magát a
faltól s aztán egy merész lódulással ivben repülve átjutott a
hársfára. Ott eltünt a sürü lombozat között.</p>
<p>Rövid vártatva előkerült a fa másik oldalán. Ott megkötötte a
zsinórt a fa ághoz s a gömbös végét behajitá az átelleni nyitott
ablakon. Azt odabenn feszesre huzták.</p>
<p>Akkor aztán a kezein függve végig kapaszkodott a faágról az
ablakig. Az ablak bezárult utána.</p>
<p>Jasinszky, utasitásához hiven, tovább is a kémszemlén maradt.
Irigyen számlálta az óranegyedeket, a miket a kastély órája
elkongott. Már az éjfélt is elütötte. Ez a kisértetek és
szerelmesek órája.</p>
<p>Ekkor hangzott a fegyverbe hivó trombita szó.</p>
<p>Két percz mulva már nyilt az ablak.</p>
<p>A férfialak ugyanazzal a merész ivrepüléssel áthajitotta magát
az ablakpárkányról a hársfára s a tulsó oldalon a lombok közül
előkerült. Itt azonban már nem ismételheté a kötéllel való
átrepülést, mert akkor az ághoz tekert kötél ott maradt volna s
árulójává lesz. Mit csinál hát? Kiállt az ág közepére s nehányszor
meghimbálva magát, a hajlós hársfaágat rugantyunak használta s egy
vakmerő szökéssel átugrott az ablakába. Ha a trempolinnak használt
ág letörik alatta, agyonzuzza magát.</p>
<p>Lenn az istállók udvarán már jártak-keltek a lámpásokkal, de
épen a fény miatt nem vehették észre oda alatt, a mi a fejük fölött
történik.</p>
<p>Mikor ezt a tapasztalatát elmondá Jasinszky a királynak, ő
felsége elszörnyedve kiálta fel: «ezt a gamint a bolondok tornyába
kell záratnom!»</p>
<p>Hiszen más is volt szerelmes! De hogy mindennap a <span class=
"pagenum"><a name="Page_16" id="Page_16">-16-</a></span> nyaktörést
koczkáztassa a szerelmeért: az több a megengedett
könnyelmüségnél.</p>
<p>A király föltette magában, hogy a védenczét ki fogja gyógyitani
ebből a nyavalyából.</p>
<p>Jasinszkynak ugyan szigoru titoktartást parancsolt; de föl
lehetett tennie, hogy más tiszttársa is észrevette már ezeket az
éjjeli tornagyakorlatait Frigyes kornetnak. S abból aztán egyszerre
ki lesz találva az enigma.</p>
<p>Az ablak ugyan a szobaleányé; de az a feltünő pazarlás, az nem a
cseléddel való szerelmes viszonyra vall.</p>
<p>A király most már világosan tudott mindent.</p>
<p>Ennek az idyllnek véget kell szakitani.</p>
<p>Jasinszky utasitva lett, hogy szép szerével figyelmeztesse az
urfit játékának veszedelmes voltára.</p>
<p>A fővárosba olasz kötéltánczosok vetődtek, a kik merész
erőművészeti mutatványaikkal gyönyörködtették az udvart és a teljes
czimü közönséget. Volt köztük egy pojácza, a ki a lóbált trapézról
elhajitotta magát hat öles magasban, s a kit egy fejével lefelé
csüggő akrobata hölgy kapott el röptében a két kezével.</p>
<p>Este a vacsoránál a tiszt urak is e bámulatos salto mortaléról
beszéltek.</p>
<p>– Ez mind semmi; mondá Jasinszky. De én láttam egy olyan
saltimbanqueot, a ki a királyi palotának egyik ablakából a másikba
átrepült, a nagy hársfán keresztül, s ott akadt fenn, a szemközti
hölgy karjai között.</p>
<p>Trenk Frigyes elsápadt erre a szóra.</p>
<p>A tisztek kaczagtak és protestáltak Jasinszky ellen. Ekkora
medvét nem szabad felkötni gavallér embereknek.</p>
<p>– Parole d’ honneur, hogy láttam ezt a productiót, szólt
Jasinszky.</p>
<p>Erre Trenk Frigyes fölkelt az asztaltól s a pohara tartalmát a
háta mögé öntötte.</p>
<p>– Én olyan emberrel, a ki egy lehetetlenségre a becsületszavát
teszi fel, egy asztalnál nem iszom.</p>
<p>Ha ez a gorombaság más tiszttel szemben történik, <span class=
"pagenum"><a name="Page_17" id="Page_17">-17-</a></span> okvetlenül
párbaj lesz belőle, azonban Jasinszky parancsnoka volt Trenknek s
az alsóbb tiszteknek tiltva volt az előljáróikkal verekedni. Trenk
Frigyes kapott egy heti árestomot Spandauban.</p>
<p>Mikor visszakerült Berlinbe, szomoruan tapasztalá, hogy a
gárdisták szobáinak ablakai vasrácscsal lettek feldiszitve. Vége
volt a saltomortaléknak. Mást kellett kigondolni.</p>
<p>A tavasz megnyiltával a király, tiszti környezetével együtt
átköltözött Charlottenburgba; a királyné és a herczegasszonyok
Berlinben maradtak: ott még akkor az opera-évad tartott.</p>
<p>Charlottenburg azonban nincs oly messze Berlintől, hogy egy
szerelmes gárdista este későn oda ne vágtathasson, s korán reggel
ismét ott ne legyen a reveillenél.</p>
<p>Trenk Frigyes azt irja a memoirejában, hogy a béke esztendejében
két paripát agyon lovagolt. Ilyen módon ez könnyen megeshetett.</p>
<p>Néha az is megesett rajta, hogy nem volt ott pontosan a szabott
időben. Azzal vágta ki magát, hogy vadászni volt. A király
fölmentette a büntetés alól. Maga II. Frigyes gyülölte a
vadászatot, de tisztjeinek elnézte. Azt tartotta, hogy az megőrzi
őket a kártyázás szenvedélyétől.</p>
<p>S minthogy Trenk rendesen a vadászat trofeumait is magával
hozta, vadásztáskáját teletömve szalonkával (Oculi és palmarum
között volt az idő), hát igazolva is volt a holjárása.</p>
<p>A szalonkákat a királyi asztalra servirozták, az ebédhez
rendesen A** Z* herczeg is hivatalos volt, a ki nem győzött eléggé
csodálkozni a fiatal gárdista vadászszerencséjén, a ki egy éjjel
tiz-tizenkét szalonkát tud összeszedni, holott ő neki hat vadásza
van, s azok együtt sem viszik többre egy tuczatnál. Azt nem találta
ki a serenissime, hogy ezt a másik tizenkettőt is az ő vadászai
lőtték.</p>
<p>A király sem tudhatta meg az igazat. Egy szalonkavadászt
<span class="pagenum"><a name="Page_18" id=
"Page_18">-18-</a></span> nem lehet rendőrkémekkel kisértetni a
kokojszásban.</p>
<p>Trenk Frigyes vadászöltözetben, mint a herczegi erdőszerhez
tartozó jáger, jött-ment minden feltünés nélkül a herczegi
palotában. A városon kivül volt egy határkocsma, ott levetette a
livrét s fölvette a gárdista-dolmányt.</p>
<p>Azt irja ezekről a napokról maga a regény hőse, hogy
charlottenburgi hadgyakorlatok alkalmával nyolcz nap alatt nem
aludt többet ugyanannyi óránál. Így van az, a ki a szalonkákra
cserkészik.</p>
<p>Azonban, – a hogy a Jägerlatein mondja a szalonkáról: «palmárum!
trallárum!» a huzásnak vége van s azzal együtt megszünik minden
vadászati ürügy, kezdődik a vadakra nézve a kiméleti idő. Valami
mást kell kigondolni a paradicsom tolvajának. Mert az a mindent
tudás tiltott almafája olyan csodálatos fa, hogy minden évszakban
érik a gyümölcse.</p>
<p>Más akadályok is halmozódtak össze. A király és a testőr-csapat
Potsdamba költözött át. A gárdisták ott tanitották be a lovas
ezredeknek a hadfordulatokat. Trenk Frigyesre volt bizva a
sziléziai lovasság betanítása. Nagy tisztelet, de nagy
fáradság.</p>
<p>Azt a bizonyos frajt, a ki a tündéri találkozásokat közvetité,
férjhez vitték. A király szerzett számára egy erdőmestert, a ki
elvitte magával Lithvániába.</p>
<p>Amália herczegnőt pedig átköltöztették a Spree szigetére. Ott
volt a herczegnek egy pompás nyaraló kastélya. De oda már igazán
nem lehetett ellenőrzés nélkül bejutni a szerelmes urfinak.</p>
<p>Pedig hát tizenkilencz éves korában nem lehet az embernek a
szivét jégre tenni.</p>
<p>Hiszen a király nem is követelte a testőrtisztjeitől, hogy
ascétai életben gyakorolják magukat.</p>
<p>Mikor hirül hozták a királynak Jasinszky kémei, hogy Trenk urfi
a fáradságos hadgyakorlatok után, a helyett, hogy testét a
megérdemlett pihenésnek adná át, gyorsan <span class=
"pagenum"><a name="Page_19" id="Page_19">-19-</a></span> átöltözik
az inasa ruhájába s a vezeték lóra ülve, galoppban elvágtat a Spree
partjára; ott van egy hires csárda, annak egy még hiresebb
korcsmárosnéja; szép, mint az ördögök leánya: annál szokott az urfi
vigasztalást keresni; hát arra azt mondta a király, hogy jól teszi.
Azt már homoeopathia nélkül is tudták, hogy a szerelmet szerelemmel
szokták gyógyitani.</p>
<p>A szép Annamidinek azonban volt egy halászlegény szeretője, a
kinek a gunyhója oda át volt a Spree szigeten. S az minden
alkalommal rajta kapta az érzékeny találkozón a gárdistát a
kedvesével; s abból nagy veszekedés támadt a zárt szobában, a minek
azonban rendesen az lett a vége, hogy Trenk Frigyes jól eldöngette
a féltékeny vetélytársat s kidobta az ajtón. Ez aztán, a betört
orrát a markában tartva, bömbölve ment a ladikjához s átkozódva,
fenyegetőzve evezett vissza a szigetre. Azért másnap megint csak
ott volt s ismét kidobatta magát. De rendesen még az nap is
visszaevezett a csárdához s aztán a még ott talált lovas katonával
szépen kibékült és együtt megitták a békepoharat.</p>
<p>A kémkedők egyet mulasztottak el apróra megfigyelni, azt, hogy
vajjon a betört orrát tenyerével takargató legény ugyanaz a
halász-e, a ki a korcsmárosné szobájába betört? hátha az maga ott
maradt? S a kit az ajtón kitaszigáltak, az a Frigyes kornet úr
volt; a ki aztán szépen átevezett a halászcsónakon a szigetre.</p>
<p>Ez a gyanu nem csirázott ki.</p>
<p>Annyival kevésbbé lehetett aggódni, mert a herczegnő nyári
kastélya nagyon jó őrizet alatt volt tartva. Hatalmas palánk zárta
el a sziget többi részétől, s a kapu előtt katonaőr állt.</p>
<p>Hát még belül. A herczegnőnek volt egy vén duegnája, a kinek az
úrnőjét, mint az árnyéknak, úgy kellett mindenüvé követni.</p>
<p>Amália herczegnő szenvedélyes sólymász volt. S erre a sportra
különösen kinálkozott a Spree-sziget, melynek zátonyos <span class=
"pagenum"><a name="Page_20" id="Page_20">-20-</a></span> oldalát
ellepték a gémek és kócsagok. A duegna oda is mindig vele ment.
Majd meg madárfogásra adta magát a herczegnő s az udvarhölgynek ott
kellett vele naphosszant ülni a bokorban, lélekzetét visszafojtva s
lesni a csapóhálóba kerülő pintyőkéket. Máskor meg végig járták a
nagy pázsitot, négylevelű lóherét keresve. A herczegnő talált is
néha egyet-egyet. Mint tudva van, a négylevelű lóhere szerencsét
hoz, de nem annak, a ki találta, hanem a kinek a találó ajándékozza
(természetesen nő férfinak.) A herczeg nem igen kapott a négylevelű
lóherékből. Az udvarhölgy pedig soha sem talált; meg is lett volna
verve a szerencséjével, a kinek azt ajándékba adja.</p>
<p>De mindenekfelett nagy szenvedélyt mutatott a herczegnő a fürdés
iránt. A herczegi kastély parkja a sziget egyik oldalán egész a
partig nyult le, a hol vén szomorú füzfákkal volt szegélyezve. A
folyam fölé egy deszkapavillon volt építve, annak a belsejében volt
az uszómedencze, két oldalt öltöző szobákkal.</p>
<p>Már ezt a gyönyörűséget csak a korlát mellől nézte a duegna, ő
nem szerette a hideg fürdőt. Kettőjükön kívül senki sem volt jelen.
A mi arra bátorítá a herczegnőt, hogy lubiczkolásai közben az
úszóruhát is mellőzze. Hisz nem láthatta más istennői termetét,
mint asszonyi szemek. A fürdő-pavillonhoz száz lépésnyire
közelíteni tiltva volt minden halandónak, vizen és szárazon. A
vízben fehér-fekete zászlós karók jelölték a tiltott részt s a
parton ott állt a faköpönyeg előtt a strázsáló vadász, a ki
mindenkire rálőtt, a mint a tilos határt átlépte.</p>
<p>Itt is tökéletesen biztosítva volt Amália herczegnő a
meglepetéstől.</p>
<p>Csak egy dolog nem bizonyos. Az, hogy hátha akadhat olyan
gyakorlott úszó, a ki száz lépésnyire el tud úszni a víz alatt egy
lélekzetvétellel; ennyi a távolság a halászgunyhó és a pavillon
között. S valamelyik öltöző szobának a padlóján lehet egy
fölemelhető deszka.</p>
<p>Maga Trenk Frigyes ennyit mond sejtetőül: <span class=
"pagenum"><a name="Page_21" id="Page_21">-21-</a></span></p>
<p>«Talán megirom egyszer azt a regényt, mely Robinson lovagnak
három évi élményeit a berlini Spree szigeten, átöltözött alakban
elmeséli.»</p>
<p>Három év a paradicsomban! S még most csak az elsőnél
vagyunk.</p>
<p>Nem ér-e ez meg tíz esztendőt a pokolban?</p>
<p>Hogy valamennyi Argus-szemek elől el tudta rejteni Spree-szigeti
boldogságának titkát Trenk Frigyes! S az alatt minden nap szemtől
szemben állt azzal a királylyal, a kinek kertjéből lopta a virágot
s szelid nyugodt arczczal, ábrándos kék szemeit félig lezárva,
tűrte el annak vizsgáló tekintetét.</p>
<p>S ha egyszer – évek után – rájön ez a király – ez az ember, hogy
őt a legkedvesebb védencze folyton csalja és meggyalázza s teszi
ezt a lángész találékonyságával, a gonosztevő raffineriájával s az
őrült szenvedélyével! Mit fog tenni vele ez a sértett ember? A ki
azonfölül még király is?</p>
<h2><span class="smaller">V. FEJEZET.</span><br />
A MAGYAR TRENK.</h2>
<p>A kalandos regényt egyszerre félbeszakítá a megújult háború.</p>
<p>A béke esztendejét, mely menyegző és parádé között folyt le, már
megelőzte két véres hadjárat; II. Frigyes az 1741-iki háborúban
elfoglalta az osztrákoktól Sziléziát s a visszafoglalási
kisérletnél döntő ütközetet nyert meg Mollwitz körül. Ezt a diadalt
ugyan tudtán kívül aratta a király, derék granátos ezredei – ezek a
mozgó bástyák – nyerték azt meg; míg ő maga összetört lovasságával
futott a csatatérről, az üldöző huszároknak visszakiáltva: «engem
nem fogtok el; jobb lovam van, mint valamennyiteknek!»</p>
<p>Azután az osztrák örökösödési háború szépen kihízott
<span class="pagenum"><a name="Page_22" id=
"Page_22">-22-</a></span> európai háborúvá. II. Frigyes szövetséget
kötött XV. Lajossal, német a francziával! Ausztriának pedig
segélyére jött Anglia; amazokhoz csatlakozott Spanyolország,
emezeknek pártjára kelt Nápoly és Sardinia; valamennyi ellenség
kiválasztotta Ausztria semmivé tételére a bajor királyt, Károly
Albertet; annak szánták Mária Terézia német és cseh tartományait.
Magyarországot meghagyták a királynőnek.</p>
<p>Ekkor azonban Magyarország is beleszólt a háborúba. Ismeretes a
«vitam et sangvinem pro rege nostro» jelszóval kezdődő
fordulópontja a történelemnek s a míg a franczia hadsereg Prágát
elfoglalta, a míg a bajor sereg Bécs kapujáig hatolt, a burkus a
kettő között nyomult előre; a míg Károly főherczeg, az osztrák
derék sereg élén azt kérdezgette a bécsi főhaditanácstól: «már most
én a három ellenség közül melyiket támadjam meg?» azalatt a magyar
hadsereg, Khevenhüller tábornagy alatt Nádasdy
Batthyányi-huszárjaival, kunok, jászok, hajduk hadaival betört
Bajorországba, elgázolt francziát, németet, a kit útban talált s a
mely napon Károly Albertet Frankfurtban a Bertalan-székesegyházban
német császárrá megkoronázták, azon a napon törtek be fővárosa,
München kapuin Menczel pandurjai s a frankfurti illuminácziókhoz és
tüzijátékokhoz a szerteszét felgyujtott falvak és városok vésztüze
adta a viszfényt. VII. Károly császár, Csehország királya megkapta,
a miről álmodott, ezt a két dicsőséges titulust; hanem egész
Bajorországot elveszté.</p>
<p>Ekkor kezdett Trenk Ferencznek a neve Németországon egyértelmüvé
lenni az ördögével. Ő csinálta ezt a rettenetes kivilágítást
ellenség földén.</p>
<p>Trenk Ferencz közel rokona volt Frigyesnek, atyáik testvérek
voltak. Családjuk a legrégibb német lovagok törzséből való.
Frigyesnek az atyja a család törzsbirtokán, Königsbergben maradt.
Porosz lovassági tábornok lett, az öcscse pedig osztrák szolgálatba
állt, magyar honosságot nyert, Horvátországban nagy főnemesi
birtokot kapott <span class="pagenum"><a name="Page_23" id=
"Page_23">-23-</a></span> donáczióba s Magyarországon is halt meg,
mint Lőcse városának parancsnoka.</p>
<p>Tehát már a két testvér megérte azt, hogy mint ellenség álljon
egymással szemközt. A mollwitzi ütközetben egymásnak a katonáit
vágták.</p>
<p>A két unokatestvér azután még az ellenséges fegyverzeten kívül
testben és lélekben is tökéletes ellentéte volt egymásnak.</p>
<p>Frigyes szoborszerű, athlétai alak, apollói arczczal, behizelgő
kék szemekkel, oroszlánrőt hajjal, mely Frigyes király mintájára,
nagy göndör fürtökben, homlokáról felsimítva omlott hátra. Ferencz
pedig széles vállú, vastag derekú vasgyúró, rendkívül hosszú
karokkal és iszonyú tenyerekkel, ha egy embernek a koponyáját a
markába szorította, az elájult bele. Az van róla feljegyezve, hogy
a pallosával egy ökörnek a nyakát egy csapásra le tudta vágni, s a
törökök fejeit úgy aprította, mint a répát. Arcza születésétől
fogva rút volt; kiálló pofacsontok, bikahomlok, sürű szemöldök,
vastag orr, felvetett, széles ajkak, előrenyuló áll; sörtekemény
haja fekete volt, s mikor haragba jött, a fejbőrét mozgatni tudta,
s akkor a haja égfelé meredt. S ezt az ijesztő arczot még
rémségesebbé tette egy véletlen. Egyszer egy tonna lőpor robbant
fel mellette s a láng úgy teleszórta az egész arczát fekete lőpor
pontokkal, hogy annak most már minden attributuma meg volt, a mi
egy ördög minősítéséhez megkivántatik. Tökéletessé tette azt
azonban indulatának kifejezése az arczvonásaiban.</p>
<p>A hogy Frigyes maga leirja nagybátyját, a magyar Trenk kegyetlen
volt, dorbézolásban és kicsapongásban véget nem ismerő. A szerelmet
is csak úgy ismerte, mint a kinzásnak legpokolibb faját. Kiméletlen
az ártatlanok iránt, engesztelhetetlen a boszúállásban,
embergyűlölő az istentelenségig s minden vallásnak megtagadója.
Mint ellenség félelmes, mint barát hitszegő, csalfa.</p>
<p>És a mellett egy lángész! Tele humorral, szatyrával,
<span class="pagenum"><a name="Page_24" id=
"Page_24">-24-</a></span> sokat olvasott, tanult; a feje egy
káptalan; hétféle nyelvet beszél úgy, mint a ki beleszületett;
mikor a kalandjait elregéli, mikor a vezérek, udvaronczok léhaságát
előadja víg társaság előtt, mindenki kaczag rajta s elfelejtik
neki, hogy olyan rút. Még hegedülni is tudott, és igen szépen.
Mikor azokat a mélabús magyar és horvát népdalokat hangoztatá a
nyirettyűjével, az embert megrikatta vele.</p>
<p>Legrosszabb indulatja volt a kapzsiság, a kincsszomj. Hősi
életútjának ez volt az útmutatója. Mikor pandurjai élén egy városba
betört, azoknak az volt az utasitásuk, hogy raboljanak. A templomok
kincse sem volt előtte szent; kelyhek, monstrancziák, pásztorbotok,
keresztek, szent szobrok (ezüstből) különösen érdekelték. A rablott
tárgyakat aztán potom áron összevásárolta a pandurjaitól s szekérre
rakva küldte haza unnavölgyi várába. S ha a harám-basái közül
valamelyik vonakodott átadni a zsákmányolt ékszert a vezérnek, egy
drágaköves órát, brilliántos nyaklánczot, azt a legközelebbi
ütközetben úriási küldetéssel bocsátá az ellenségre, mikor azután
elesett, érte ment, hulláját megmenté s úgy örökölte az
ékszereit.</p>
<p>Három év alatt két millió forintot érő kincseket rabolt össze.
Csak az igazgyöngyök százezer forintot értek, a miket
összegyüjtött.</p>
<p>És a mellett határtalan volt a fösvénysége. Roppant
gazdagságából soha semmit el nem költött. Pandurjai nem kaptak
zsoldot, szabad rablás volt a fizetésük. A táborozás alatt mindent
ingyen kapott a megsarczolt lakosságtól s ha béke idején
felvetődött Bécsbe, naponkint nem adott ki saját élelmére többet
egy forintnál; azt is a fogához verte elébb: reszketett a
pénzért.</p>
<p>Mennyire ellentéte volt ebben is az unokaöcscsének, a ki
mindenét megosztá a bajtársaival s a hogy jött a pénze, úgy el is
ment rögtön.</p>
<p>S ennél a kegyetlen szörnyetegnél, a ki a dæmoni fogalom
<span class="pagenum"><a name="Page_25" id=
"Page_25">-25-</a></span> ideáljának látszott, még voltak
kegyetlenebb, szivtelenebb dæmonok, a kik őt is semmivé tudták
tenni; a bécsi udvaronczok.</p>
<p>Trenk Ferencz már húsz éves korában kimutatta a foga fehérét.
Legelső hőstette az volt, hogy egyszer kivont jatagánnal ment az
apja tiszttartója elé, pénzt követelve tőle. Az kereken megtagadta
az úrfitól kivánsága teljesítését. Fel sem kelt előtte, csak úgy a
karszékében ülve, a szájába dugott pipán keresztül mondá, hogy
«nem».</p>
<p>«Adsz? Nem adsz?» kérdezé még egyszer az úrfi, a jatagánt
fölemelve.</p>
<p>«Nem!»</p>
<p>Azzal egy suhintással leütötte a fejét a tiszttartónak, s aztán
megint visszatette a leütött fejet a helyére.</p>
<p>«No, hát még sem adsz?»</p>
<p>Ezért a virtusáért aztán futnia kellett az országból.</p>
<p>Átmenekült Oroszországba, ott a czárné szolgálatába állt s
Münnich tábornagy alatt vitézül harczolt a törökök ellen. Hamar
fölvitte a kapitányságig.</p>
<p>A besszarábiai hadjáratban megnyilt a dicsőség mezeje Trenk
Ferencz előtt s ott még nagyra vihette volna, ha azt, a mit a
kardja élével kivívott, a kardlappal el nem rontotta volna.</p>
<p>Egyszer a huszárezred, melynél mint százados szolgált,
erőszakolt kémszemlére lett kiküldve. A sürű erdők között
előhaladva, rá is bukkantak a török előcsapatra, mely előőrsöket
nem állítva, sátorozott egy folyam melletti síkon.</p>
<p>Tsatsinoff ezredes, a mint megpillantá a török tábort, azonnal
vissza akart huzódni, hogy a fővezérnek jelentést tegyen az
ellenség állásáról.</p>
<p>– De ördögöt vonulunk vissza! Tüzeskedék Trenk Ferencz. Itt most
meglephetjük a törököt; ezerkétszázan vagyunk, azok legfeljebb
háromezeren; úgy szétverjük őket, hogy a Dunáig meg sem állnak.</p>
<p>Az ezredes azt mondta neki, hogy fogja be a száját. <span class=
"pagenum"><a name="Page_26" id="Page_26">-26-</a></span></p>
<p>Trenk Ferkó befogta a száját, de kíhúzta kardját s a mit az
óbester az egész ezredével nem mert megpróbálni, azt megtette ő a
maga svadronjával. Kétszázad magával kirohant az erdőből; közé
vágott a háromezernyi töröknek. A nyavalyások, a kiket csendes
álmukban lepett meg, azt hitték, az ördög van a hátukon,
szétfutottak; ott hagyták a sátraikat, az volt boldogabb, a ki lóra
kaphatott s átúszhatott a folyón. Ferencz vitéz levágott belőlük, a
hány a keze ügyébe került, elvett tőlük ötszáz lovat, elkapta a
basának a lófarkas jelvényét s aztán felgyujtá az ott hagyott
sátorokat.</p>
<p>És Tsatsinoff ezredes még akkor sem avatkozott bele a
hajczihőbe.</p>
<p>Trenk Ferkó haragtól lángolva, vérontástól mámorosan ért vissza
a maga svadronjával az ezredeshez.</p>
<p>Odarúgtatott Tsatsinoffhoz, a mint az a szép rendben fölállított
lovasság előtt, a tábori távcsövével szemlélte a terepet s az
adjutánsának diktálta a futó ellenség létszámát, pontos tudósítás
czéljából.</p>
<p>– Hát te nyomorult, gyáva pribék! kiálta rá Trenk Ferkó. Még
akkor sem mersz a helyedből megmozdulni, mikor már látod, hogy én
magam szétzavarom a török tábort. Te most megsemmisíthetted volna
az egész török avantgárdát!</p>
<p>S nem elégelte meg a szóval, hanem ott az ezred hadrendje előtt,
úgy végig verte kardlappal az ezredesét, hogy az a lováról is
leesett.</p>
<p>Ezért aztán annak rendje szerint haditörvényszék elé állíták
Trenk Ferkót s főbe lövetésre itélték.</p>
<p>Münnich tábornagy azonban kegyelmet adott neki, azon föltétel
alatt, hogy a legközelebbi csetepaténál három török fejet fog
elhozni.</p>
<p>Trenk Ferkó hozott aztán neki négyet.</p>
<p>Ekkor a tábornagy a fiut őrnagygyá léptette elő. Most már
hatszáz embernek parancsolt.</p>
<p>Ezuttal egy kozák ezredhez tették át. <span class=
"pagenum"><a name="Page_27" id="Page_27">-27-</a></span></p>
<p>Ott is sok merész hadi kalanddal tette magát nevezetessé. Úgy
beszéltek róla, mint egy csodahősről.</p>
<p>A Drina mellett erős ágyuharcz folyt, a törökök a balparti
üteggel nagy kárt tettek a jobb parton fölállított kozákságban. S
az orosz pattantyusok nem bírtak nekik megfelelni.</p>
<p>Trenk Ferkó egyre lovalta az ezredesét, a vitéz Buffaloff
kossevoi attamánt, hogy bocsássa rohamra a kozákjait a gyilkos
ágyútelep ellen; de ez azt felelte neki, hogy «maradj veszteg.»</p>
<p>Egyszer aztán fejébe ment a vér az ifjú őrnagynak; rohamot
fuvatott s a maga hatszáz kozákjával átúsztatott a Drinán, az
ágyútelepet fedező szpahikat szétverte, a török komparadzsikat
leaprította, az ágyuikat beszögezte s aztán, mint ki dolgát jól
végezé, megint visszaúsztatott az ezredéhez.</p>
<p>Folytatása következett logikai egymásutánban. Trenk Ferencz
Buffaloff kossevoi attamánt ott az egész sereg szine előtt
kegyetlenül elpáholta kardlappal.</p>
<p>Ezért aztán másodszor is halálra itélték.</p>
<p>Münnich tábornagy ismét kegyelmet osztott neki, de egyuttal
elcsapta a hadseregtől s kitiltá Oroszországból.</p>
<p>Akkor aztán a tüzes fiatal legény hazakerült Magyarországba.</p>
<p>Jó hire megelőzte. Az ilyen derék vitéznek nagyon is lett volna
helye az osztrák ármádiában, a ki a tohonya generálisok flegmatikus
temperamentumát kardlappal szokta kikurálni, épen ezért nem kapott
sehol helyet.</p>
<p>Pedig az apja is előkelő vezértiszt volt. Annak meg épen nem
volt rá szüksége. Még csak az kellett volna!</p>
<p>Hisz ez megkardlapozná az egész Hofkriegsrathot és a
Generalkommandót első alkalommal.</p>
<p>Azt mondta neki az apja:</p>
<p>«Édes fiam, ha már verekedni akarsz, ott van a saját
dominiumunkban a hozzád méltó ellenség: az ezer meg ezer haramia.
Tele van velük a fekete erdő. Szedd össze a <span class=
"pagenum"><a name="Page_28" id="Page_28">-28-</a></span>
szerezsánokat, pandurokat, hajdukat; pusztítsd el, irtsd ki a
zsiványokat. Az lesz a neked való mulatság. A katonáink nem bírnak
velük.»</p>
<p>És a fiatal Trenk Ferkó megtette azt, a mire a generálisok nem
voltak képesek. Egy év alatt megtisztította Horvátországot és
Szlavóniát a rablóhadtól. De fel is voltak ékesítve az országutak
karóba húzott, meg kerékre font zsiványokkal végtől-végig. Az
utolsó csapatjukat pedig körülzárta hozzáférhetetlen
sziklavölgyeikbe.</p>
<p>Ekkor tört ki a háború Mária Terézia és ellenfelei között.</p>
<p>Soha csunyább, utálatosabb ürügy alatt nem indítottak meg
népirtó vérfürdőt, mint ebben a háborúban. Megtámadtak egy
törvényes uralkodót, egy megkoronázott főt, csupán azon okból, mert
asszony. Ha férfi lett volna, békében hagyják. De mivel nő volt,
meg kellett osztozni a tartományain. A porosz király nagy hirtelen
elfoglalta Sziléziát, a bajor király felső Ausztriát s Bécsig
hatolt hadseregével; a franczia pedig elfoglalta Csehországot,
megszállta Prágát. A másik kettőnek csak volt oka, ha nem is volt
igazsága, országát akarta új tartományokkal gyarapítani; de mi
keresete volt XV. Lajosnak Csehországban?</p>
<p>Ennek a fiatal királynak a viselt dolgaira mindig nagy
befolyással voltak a szép hölgyek. Az egyik kedvencze megtanította
hímzeni. A király igen sokra vitte ebben a művészetben. S a király
példája hódít. Valamennyi udvaroncz mind himet varrni tanult; a
versaillesi palota egész himző-műhely lett s nem is volt igaz
nemes, a ki nem a saját stikkolását viselte a kard hevederén. Ekkor
új vonzalma támadt a királynak, a szép Chateauroux herczegnőben. A
kegyencz nő andalusiai faj volt, hevesvérű és követelő. Ez
felbuzdítá a királyt, hogy ő is tépje a harczmező babérait, miként
kortársa, a szép Frigyes király. S erre XV. Lajos félredobta a
himző rámát, előhozatta a paripáját, nyeregbe ült, zászlót bontott,
vele együtt a herczegek <span class="pagenum"><a name="Page_29" id=
"Page_29">-29-</a></span> és marquisk szintén félbe hagyták a tűvel
festést, lóra ültek, zászlót ragadtak s berontottak nagy
hadsereggel Mária Terézia országába, hogy a szép Chateauroux
herczegnőnek örömet csináljanak vele.</p>
<p>Ennyi igazságtalan orvtámadás visszatorlására Mária Terézia is
hozzányult minden kinálkozó fegyverhez.</p>
<p>Mikor már a három ellenség minden örökös tartományát elfoglalta
s azokból csak annyi volt még az övé, a mennyit Károly főherczeg
hadserege kiczövekölve tartott, akkor felhivta a királynő a
magyarokat elveszett országai visszafoglalására.</p>
<p>A fiatal Trenk Ferencz önkényt ajánlkozott egy szabad
pandur-csapatnak saját költségén kiállitására. A mint erre
felhatalmazást nyert, felszólította a sziklavölgyben körülzárt
haramiákat, hogy teljes bünbocsánat mellett álljanak be az ő
csapatjába. Azok odasereglettek mellé: harambasáik lettek
főtisztjeik.</p>
<p>Három év alatt Trenk Ferencz pandur-csapatja ötezer főnyi
dandárra szaporodott fel. Csupa merő szemen szedett zsivány,
bojnyik, haramia, futó betyár, akik között válogatott gárda volt a
pandur. Zsoldjuk szabad rablás. Jaj annak az országnak, a hova ezek
beszabadulnak!</p>
<p>Először végig pusztitották Bajorországot. A mig Khevenhüller
Nádasdyval a bajor király hadseregét két ütközetben tönkre verte,
addig Trenk Ferencz pandurjai lángbaboritották a falvakat, s öltek,
mészároltak irgalom nélkül, a kit a lovuk utólért. A franczia
hadcsapatok hanyatthomlok futottak előttök. A jó bajor király a
saját országából kinnrekedve, csak lamentáló protestáczióval tudott
föllépni a pusztitó hadak ellen: «a népjog ellen való az ilyen
hadviselés!» De hát ő neki minő népjog adta a fegyvert a
kezébe?</p>
<p>Azt mondja az irás: «a ki fegyverrel öl, fegyver által hal
meg».</p>
<p>(Ezt a tételét a szentirásnak a nazarénusok hamisan magyarázzák.
Szerintük a Megváltó e szavakkal megtiltotta <span class=
"pagenum"><a name="Page_30" id="Page_30">-30-</a></span> a fegyver
használatát. Pedig épen ellenkező e mondásnak az értelme. A ki
fegyverrel öl, azt fegyverrel kell megölni. A ki az én hazámba
betör, a ki az én hazám fiait megöli, annak Krisztus vezérszava
szerint fegyver által kell meghalni. És miután magától lövő puska
nincsen, s a karddal láthatatlan kezek sem hadakoznak, bizony
nekünk, magunknak kell azt a fegyvert a kezünkbe vennünk, hogy
Krisztus mondása végrehajtassék s az a ki fegyverrel ölt,
fegyverrel haljon meg. Igaz értelme az, hogy istenfélő ember ne
kezdje el a háborut; de ha az istentelen ember elkezdi, akkor a
kegyes istenfélő ember verje vissza!)</p>
<p>Az első hadjárat azzal végződött, hogy Mária Terézia Boroszlóban
külön békét kötött II. Frigyessel, átengedve neki Szilézia legszebb
részét s azzal a porosz hadsereg szépen hazament. A bajor sereget
már a magyarok, osztrákok tönkre verték s akkor aztán, egyesült
erővel fordultak a Prágában uralkodó francziáknak. Azok télben
hóban menekültek haza, üldöztetve Festetics tábornok
huszárezredeitől s jó ha egyharmad része meglátta a szép
Francziaországot. A király segithetett volna ugyan tönkre vert
hadvezérén, Bellisle herczegen, mert ott állt a Rajna mellett egy
derék sereggel: de hát mással volt elfoglalva. A szép Chateauroux
herczegnő, a hugával együtt meglátogatta a táborban a királyt s
enyhülést hozott neki a hadjárat fáradalmaiért s a közben XV. Lajos
elfeledé az egész háborut. A királyi sátor előtt a testőr svájcziak
dalolták fenhangon a gunyverset: «Ah madame Enroux! Je deviendrai
fou. Si je ne vous baise!» (Ah, Enroux asszonyság! Mindjárt kitör a
kórság: Ha meg nem csókolhatlak!)</p>
<p>A sok édességnek az lett a hatása, hogy a király belebetegedett
s akkor aztán hosszú ideig nem volt kedve semmiféle
vitézkedéshez.</p>
<p>Ebben a mizeráblis állapotában riasztá föl az a rémhir, hogy a
rettenetes Trenk Ferencz átusztatott a Rajnán <span class=
"pagenum"><a name="Page_31" id="Page_31">-31-</a></span> ötezer
pandurjával s széltében öl, vág, rabol, sarczoltatja és gyujtogatja
a szép elszászi városokat szerte.</p>
<p>Trenk Ferencz átvitte a háború fáklyáit magába Frankhonba.</p>
<p>Trenk pandur-csapatja teljesen felzavarta a franczia hadakat. A
rendes hadi taktika csuffá lett téve a szokatlan harczmód által.
Ezek derék harczot ritkán álltak; ha kemény ellentállásra találtak,
megfordultak, szétfutottak; de néhány óra mulva ismét egy csapatban
voltak s ujra kezdték a támadást. Ravasz megfutással maguk után
csalták az ellenséget s elrejtett czimboráikkal egyszerre két tűz
közé fogták: mikor az ellenfél azt hitte, hogy elkergette őket,
egyszerre csak azt vette észre, hogy már a háta mögött vannak. Soha
az ellenséget éjszaka nem hagyták pihenni s hihetetlen utakat
tudtak belovagolni az éj sötétjében.</p>
<p>Embereik és lovaik abból a fajtából valók, a mely minden
viszontagságaihoz az időjárásnak hozzá van edzve, maguk a paripák
is csikó koruktól kezdve az erdőn nőttek fel, télen nyáron soha
akolban nem voltak; a lovasaiknak is többször adott szállást a
bokor, mint a csárda. Fegyvereik is olyan ismeretlenek. A horgas
fokos, a mely ellen a sisak meg nem véd; a pányva, a mivel az
ellenfelet lováról lerántják; a görbe kard, a handzsár, a mi
veszedelmes eszköz összekeveredett tusában; lőni tudnak puskával
lóhátról futás közben, s kurta nyelű baltáikkal czélba hajítanak,
hogy az az élével áll meg. Pardont nem adnak senkinek. Házakat,
templomokat előbb kirabolnak, azután felgyujtják. Istent nem
ismernek, a hol egy pap akad a kezükbe, azt kegyetlenül elverik.
Ebben a vezérük jár elől a példával: papokat eldöngetni,
reverendákat kiporolni, ez az ő legkedvesebb mulatsága. (Majd lesz
még erről szó!)</p>
<p>Trenk martalócz-csapatjai Strassburgig elszáguldoztak, s ez
alatt Nádasdy tábornok egész kényelmesen hidat verhetett a Rajnán s
átkelhetett a hadtestével. Egy nappal <span class=
"pagenum"><a name="Page_32" id="Page_32">-32-</a></span> később
maga Károly főherczeg is átvonult a derék sereggel.</p>
<p>Az osztrák és magyar seregek hatvanezer főnyi erővel álltak
Elszászban. Egy év előtt még a francziák voltak Csehország
urai.</p>
<p>A franczia király kórágyán olvasá vezére, Noilles herczeg
tudósitását a magyarok és osztrákok kellemetlen látogatásáról: a
vezér azt kérdezte, hogy mit csináljon? A király átadta a jelentést
Chateauroux herczegnőnek, a herczegnő átadta a bibornok
miniszternek; a király káromkodott, a herczegnő sirt, a bibornok
fohászkodott; de a fővezérnek egyik sem mondta meg, hogy mit
csináljon.</p>
<h2><span class="smaller">VI. FEJEZET.</span><br />
CZIRCZE.</h2>
<p>II. Frigyesnek sokkal több gondot szerzett az osztrák-magyar
seregek betörése Francziaországba, mint XV. Lajosnak.</p>
<p>Közte és Mária Terézia között békekötés volt. De hiszen arra
való a diplomaczia, hogy a hol békesség van, azt elrontsa.</p>
<p>Az ürügy megvolt. Mária Terézia a szegény német császár lába
alól kihuzta a földet; egész Bajorországot kezében tartá. Már pedig
az illendő dolog, hogy a ki egyszer német császár, annak valami
birtoka legyen is a német földön: tiszteletbeli császár nem lehet
az ember! Aztán élni is csak kell valamiből, egy császár nem
telelhetett ki csupa diszlakomákból.</p>
<p>E végett II. Frigyes követe sürgető előterjesztéseket tett Mária
Teréziánál, különösen a Trenk pandur-hadának kegyetlen hadviselése
miatt. A férfilelkü asszonynál azonban a legyőzött ellenség számára
nem volt irgalom.</p>
<p>Mária Terézia szóba sem állt a burkus követtel, sőt <span class=
"pagenum"><a name="Page_33" id="Page_33">-33-</a></span> mikor az
már nagyon követelő kezdett lenni, az udvari bolondját utasitá,
hogy fizesse ki őt apró pénzzel.</p>
<p>A királynő tréfamestere egy kálvinista peregrinus diák volt, a
kinek furfangjait megörökité a krónika.</p>
<p>Áron diák a porosz követnek ezt a példát mesélte el szép
hegedüszóban. (Mikor tudniillik az a Trenk Ferencz kegyetlenkedései
fölött lamentált.)</p>
<p>– Tudod komám: egyszer egy parasztot megtámadott az utczán a
földes urnak a sinkoránja. A parasztnál vasvilla volt, s ezzel
olyan erősen védelmezte magát, hogy a molosszus kutyát agyonszurta.
Nagyon megharagudott ezért a földesur: «Hát ebadta! nem tudtad
magadat a kutyám ellen a vasvillád nyelével védelmezni?» «Azt tevém
lesz, nemes uram bizonynyal, monda a paraszt, ha a te kutyád is a
farkával akart volna megharapni.»</p>
<p>A mese nagyon érthető volt.</p>
<p>Megharagudott-e ezért II. Frigyes? az nem bizonyos. Trenk
Frigyes azt állitja, hogy felindult. A nagy király azonban nagy
szinész is volt. Környezete előtt azt a szerepet játszotta, hogy ő
lelke hajlamai ellenére, a királynő kiméletlensége által
kényszeríttetik ujból fegyverhez nyulni. Pedig már akkor alá volt
irva a titkos szerződése egyfelől a franczia királylyal, másfelől a
német császárral, mely szerződés pontozatai szerint az alatt, a míg
a franczia hadsereg az Elszászba betört osztrák-magyar derék
sereget megtámadja és megveri, II. Frigyes bevonul Csehországba,
azt elfoglalja s felét magának megtartja, felét Bajorországhoz
csatolja, a hová az elüzött császárt visszahelyezi.</p>
<p>Ő azután tudott utasítást adni a francziáknak.</p>
<p>A hol magyar seregekkel állnak szemközt, ne várják be a
támadást: hanem ők előzzék meg azokat rohammal.</p>
<p>Egy szeptemberi reggelen valamennyi főtisztet felhivatott
magához Frigyes király Potsdamba. Igen jól tudta előttük adni a
skrupulozus filozófust, a kit a fátum hatalma ismét a fegyverre
appellálni kényszerit. Az igazi oka a <span class=
"pagenum"><a name="Page_34" id="Page_34">-34-</a></span> háboru
ujból megkezdésére azonban leginkább az volt, hogy Mária Teréziának
főhadserege tul járt a Rajnán s a királynő, a békekötésben bizva,
saját országait csaknem védtelenül hagyta.</p>
<p>Frigyes királynak Prágáig való előnyomulása inkább sétajárásnak
mondható, mint hadjáratnak. Senki sem állt az utjában. Szászország
kedélyesen ajtót, kaput nyitott előtte.</p>
<p>II. Frigyes a hadizenet után tizednapra Prága előtt állt három
hadtestével: a negyedik, Schwerin hadteste, egy nappal később
érkezett meg Szilézia felől a Moldva tulsó oldalán.</p>
<p>Prágát Harsch osztrák tábornok tartá megszállva
tizennyolczezernyi hadsereggel.</p>
<p>Ez a név is egyike a korszak nevezetességeinek.</p>
<p>Ha mai napság egy operette librettistája egy ilyen generálist
próbálna szinpadra hozni, a kritika agyonverné érte.</p>
<p>Először is azt tette, hogy a francziák által, a tavalyi nagy
nyakrafőre retirálásban ott feledett hajóhidat szépen ott hagyta az
érkező burkusoknak. Azok külömben kénytelenek lettek volna hetekig
várni, a mig a pontonjaik utánuk érkeznek. Igy azonban a kész hidat
maguk előtt találva, azon menten keresztül költözének s Prágát
körülfogták.</p>
<p>Azután azt a genialitást követte el Harsch generális, hogy a
várost uraló Ziskahegy fellegvárába csupán negyven horvát határőrt
helyezett el. Ezt a veszedelmes állást kellett volna teljes
erőfeszitéssel megvédelmeznie.</p>
<p>Igy azonban az a negyven granicsár épen csak arra volt jó, hogy
a porosz granátosok előtt leereszsze a felvonó hidat, nehogy azok
létrákon legyenek kénytelenek a falakra felmászni.</p>
<p>Akkor azután Frigyes király ugyanebből a ziskahegyi várból kezdé
el lövetni Prágát.</p>
<p>Harsch generális persze oda föl a magasba nem tudott
<span class="pagenum"><a name="Page_35" id=
"Page_35">-35-</a></span> lövetni: hát csak türte egy darabig a
mulatságot. Mikor aztán megsokalta az ágyuzást, tizenkét napi
követésre méltó keresztényi türelem után, akkor elővette a
legjobbik eszét és kapitulált. Tizennyolczezer ember lerakta a
puskát, a nélkül, hogy annak a hangjában gyönyörködött volna. Soha
országot olcsóbb áron nem vettek, mint Frigyes király ezuttal
Bohémiát.</p>
<p>A cseh főurak és polgárok siettek lábaihoz rakni
hódolataikat.</p>
<p>Csakhogy ezzel nem volt a háborunak vége.</p>
<p>Az a rendkivüli és hihetetlenséggel határos fordulat következett
be, hogy a mint Károly főherczeg és Nádasdy meghallották, hogy
Frigyes király betört Csehországba, nem kérdezték meg elébb a bécsi
főhaditanácstól, hogy mit csináljanak, hanem rögtön
visszafordultak, átkeltek a Rajnán s olyan gyorsan, a hogy mentek,
vissza is tértek Bajorországon át Csehországba. Elől sietett Trenk
Ferencz a pandurjaival.</p>
<p>És Noilles herczeg, a kinek a franczia hadsereggel sakkban
kellett volna tartani Károly főherczeg seregét, igazi mivelt
francziához illő udvariassággal engedte neki, hogy magát
rekomendálva, hazatérjen.</p>
<p>Trenk Frigyes nagy kegyében állt ekkor II. Frigyes királynak.
Most is, mint azelőtt Berlinben és Charlottenburgban, a királylyal
egy asztalnál étkezett. Ahogy amott részesült ludmájpástétomokban,
úgy szelte meg itt a királylyal ugyanazt a pumpernikkelt (a
derczekenyér legkomiszabb fajtáját).</p>
<p>II. Frigyes otthon tudott gourmand lenni: válogatós volt a
borokban s a szakácsának utasitásokat adott; a táborzás alatt pedig
ette azt a rosszul sült kenyeret, a mit a közkatonája, sütötte
hozzá maga a szalonnát a bivouac tüze mellett, hált a puszta
földön, feje alatt egy kéve zsuppal. S legfeljebb rámordult a
közkatonára, a ki a feje alól kihuzta a szalmát: «Te ficzkó! Nekem
is hagyj valamit!» <span class="pagenum"><a name="Page_36" id=
"Page_36">-36-</a></span></p>
<p>Ezért imádták is a katonái.</p>
<p>Hetekig nem váltott öltönyt s a lábáról le nem huzta a csizmát.
Nagy sárban leszállt a lováról s együtt gyalogolt a latyakban a
gránátosaival.</p>
<p>Trenk Frigyes hű követője volt a mesterének. Neki is bő lakomaja
volt a földbefagyott répa, a mit a parasztok a mezőn feledtek.</p>
<p>És nem sokára bőséges alkalmuk nyilt a koplalásra.</p>
<p>Megérkezett nagy lóhalálában Trenk a pandurjaival, az «örök»
Nádasdy a magyar huszárjaival s ettől fogva a diadalmas porosz
hadsereg maga lett körülzárva.</p>
<p>Nem jöttek azok ütközetet állni, csak épen az élelmi szereiket
fogdosták el a poroszoknak.</p>
<p>A katona még csak kiállja a koplalást, de a ló elpusztul, ha
szénát abrakot nem kap.</p>
<p>A hatalmas porosz sereg hat hét alatt negyvenkét ezer embert
veszített a soraiból, a nélkül, hogy egy ágyulövést hallott volna.
Elhordta őket az éhség és a tábori nyavalya. A legtöbb átszökött az
ellenséghez, a hol volt mit enni.</p>
<p>Utoljára a «rettenetes Trenk» átvádolt a zajló Elbe folyón
Pardubiczig s a poroszoknak minden felhalmozott széna és
szalmakészletét felgyujtotta. Ezzel az inség a végső fokra hágott a
táborban.</p>
<p>A pardubiczi takarmányhalmaz megsemmisítése után Frigyes király
is kénytelen volt a barbár módszerhez folyamodni: erőszakos
rekvirálás utján beszerezni a szénát, zabot.</p>
<p>Csakhogy érteni kell ahhoz! Nem olyan könnyü az a rablás, mint a
hogy az ekszczellencziás urak gondolják. Annak akadémiája van. A
burkusok pedig elemi ismeretekkel sem birtak e magas
szaktudományban. Valahányszor szénázó csapatot küldött a király a
vidékre, az mind egy lábig odaveszett: hirmondó sem került vissza
belőle. Azokat Trenk pandurjai levágták. Lopni nehéz, de
tolvajoktól lopni, az igazán nehéz. <span class="pagenum"><a name=
"Page_37" id="Page_37">-37-</a></span></p>
<p>Egyszer aztán, mikor annyira ment az inség a táborban, hogy a
király lovának is csak komisz kenyeret tudtak adni abrak helyett,
azt mondta Trenk Frigyes: «No most én megyek ki szénázni, majd
megmutatom én, hogy mi annak a módja?» A király felszabadította
rá.</p>
<p>Frigyes kiválasztott maga mellé ötven derék sziléziai huszárt és
huszonöt gyalog vadászt s azokkal kora hajnalban neki vágott a
széles világnak, jó szerencsére.</p>
<p>De félnapi járóra Prága körül nem talált Trenk Frigyes se egy
tanyát, se egy majorlakot, a melyiknek teteje lett volna. Ott már
mind a másik Trenk járt s az mindent fölégetett: még a kutakat is
behányatta.</p>
<p>Még beljebb kellett hatolni a kis csapatnak, étlen szomjan.</p>
<p>Ha nyár lett volna, legalább a lovak egyet haraphattak volna a
füből: de tél volt, hó fedte a mezőt.</p>
<p>Végre, a mint egy erdőből kibukkantak, nagy örömükre egy szép
dombtetőn egy kolostort pillantának meg s tul a dombon egy csinos,
rendezett falut s annak a szélében egy urasági kastélyt. A
kastélynak vörös teteje volt, középen tornyocskával, mögötte szép
nagy park, körülpalánkozva: biztató jelenség volt, hogy a kémény
füstöl. Ott sütnek, főznek.</p>
<p>Trenk Frigyes úgy osztá fel a csapatját, hogy az ötven huszár
tegyen látogatást a klastromban s a mi áldást a barátoktól
beszerezhet, azt hozza el magával; ő maga pedig a huszonöt
vadászszal meglepi az urasági kastélyt. A parasztoktól nem lehet
tartani, azok félnek a puskától.</p>
<p>Könnyü volt a kastélyba a bevonulás: nyitva volt a kapu. Az
udvaron ácsorgott a sáfár. Azzal nagy hirtelen megértette Trenk
Frigyes, hogy miért jött? Szénát, szalmát akar vinni a király
serege számára. Utalványt ád róla, bármi áron adják. A sáfár azt
mondta, hogy igen szivesen adják: van széna is, szalma is elég,
szekér is áll a fészerben valami tiz, a mire felrakhatják: de
hozzávaló forspont nincsen. A magyarok minden lovat elvittek.
<span class="pagenum"><a name="Page_38" id=
"Page_38">-38-</a></span> Egyebet nem bántottak. Ez a kastély és az
uradalom Sch..n grófé, a ki maga is az osztrák hadseregnél szolgál,
generális rangban.</p>
<p>Ez már derék fogás! Egy osztrák tábornok kazlából huzni a
szénát.</p>
<p>Frigyes rögtön neki állította a vadászait, hogy a szénaraktárból
nagy gyorsan rakják meg a szekereket: majd azután szétnézhetnek,
hogy a maguk számára is kapjanak valami harapni valót. Első a ló,
azután az ember.</p>
<p>Maga is éhes volt pedig, huszonnégy órai koplalás után. A mig a
vadászok a szénával bajlódtak, ő maga felrontott a kastélyba.</p>
<p>Elvadul az ember erkölcse a háboruban. Ez a finom gavallér az
egyik kezében a kivont kardját, a másikban a felhuzott sárkányu
pisztolyát tartva, vágásra, lövésre készen, csörtetett be az idegen
uri lakba.</p>
<p>A kastély a régi patriarkális modorban épült, magas földszintre;
a tágas nagy pitvarból egyenesen a konyhába kellett lépnie, onnan
nyiltak az ajtók az urak és vendégek szobáiba.</p>
<p>A bástyányi nagy tűzhelyen hatalmas parázshalom izzott s ennek a
tüzénél forgatott egy fehér sipkás vén szakács egy nyársra huzott
ludat. Egy szép pirosra megsütött ludat, a minek a zsirja az alatta
levő serpenyőbe csöpögött.</p>
<p>A sültnek a szaga felütötte a berohanó katonának az orrát. Két
hét óta nem volt már egy falat hus a szájában.</p>
<p>Az ember vademberré lesz a tábori életben. Kannibáli ösztönök
nőnek fel benne, mint a megivott vizi borju.</p>
<p>Odarohant a tűzhelyhez.</p>
<p>– Ide azzal a luddal! ordítá a szakácsra. S nem várva a
kapitulácziót, kikapta annak a kezéből. Pedig adta volna az önkényt
is, agyon rémülve a mellére szegzett pisztolytól.</p>
<p>S minthogy három keze nincs az embernek, Trenk Frigyes, hogy a
nyársot is, meg a pisztolyt is tarthassa, kénytelen volt a kivont
kardját a foga közé szorítani. <span class="pagenum"><a name=
"Page_39" id="Page_39">-39-</a></span></p>
<p>Szép figura lehetett.</p>
<p>Egy ezüst mellvértes óriás, egyik kezében pisztolylyal, másikban
egy sült ludba mártott nyárssal, fogai közt egy éles karddal.</p>
<p>Rohant a prédájával a legelső oldalajtó felé.</p>
<p>Mi volt a szándéka?</p>
<p>Hát az, hogy megegye az egész sült ludat. Egyedül maga, úgy,
hogy a katonái észre ne vegyék; meg ne kelljen velük osztani.</p>
<p>Ah, egy kiéhezett fiatal gyomor nem ismeri a lovagiasságot, a
pajtásságot. Az ember olyan szép állat ilyenkor, mint a farkas.</p>
<p>Az első szobában, a melybe Frigyes berontott, butító sötétség
volt: az ablaktáblák mind be voltak zárva. Hanem egy oldalajtó
függönye mögül valami zöldes világosság szűrődött át, hosszú
sugárküllőt vetve a sötét szobába. Frigyes odasietett s a sült
ludas vasnyárs hegyével félretolta a nehéz brokát függönyt.</p>
<p>Ott aztán megtorpant: a lélekzete is elállt a bámulattól.</p>
<p>Egy hosszú terem nyilt meg előtte, gazdag rokokó butorzattal,
mely mélységében egy alkoveban záródott. – Szemközt egyetlen magas
ablak vetett világot a szobába, ólomba körített zöld és sárga
talp-üvegeken át. A kerevet előtt egy selyemdamaszttal terített
sárkánylábu asztal állt, azon pástétom, sütemény, déligyümölcs
ezüst tálakon; hosszú nyaku palaczkok, illatgőzölgő punchos üst.
Inyencz lakoma!</p>
<p>De nem ez a látvány állítá meg helyében a szilaj hadfit, hanem
valami más.</p>
<p>A fülke szétnyilt kárpitja közül egy női alak jött elő: épen
úgy, mint Anadyomene a habokból. A függöny tengerszin selyem volt.
Mint mikor Cythere tengertajtékból megszületett. Egy tündér alak,
kinek nem volt egyéb takarója, mint a nyers selyemhez szinlő hosszú
hajzata. Az ablak zöld világítása mellett a csábalak rózsaszinűnek
<span class="pagenum"><a name="Page_40" id=
"Page_40">-40-</a></span> látszott; de a mi aranyos volt rajta, az
annál aranyosabb lett.</p>
<p>S a hölgy, a kit így megleptek, nem sikoltott fel a belépő férfi
láttára, nem sietett függönyeivel eltakarni circei bájait, hangosan
elkaczagta magát, mikor Frigyest meglátta.</p>
<p>Hiszen volt is rajta kaczagni való! De ez a kaczagás a szép,
eleven szobrot még varázslóbbá tette.</p>
<p>Frigyes elvesztette az eszét. Van még az éhségnél is erősebb
indulat. Kard, pisztoly, nyárs mind egyszerre a földre lett dobva;
a lovag egy szökéssel otttermett a kaczagó nő előtt s a lábai elé
térdelve, átölelte annak a termetét.</p>
<p>– Parbleu! Ce cuirasse me gène; mondá a meglepett hölgy.</p>
<p>Percz mulva mellvért le volt dobva. Aztán a dolmány is (annak
meg a zsinórja karczol). A hölgy segített.</p>
<p>– Ah, c’est un beau garcon! Que vous étes un bel homme!
Hizelkedék a gyönyörű démon s kétfelé pödörve az ifjunak kunkora
bajuszát, egy forró, örjöngő, észrabló csókot nyomott az ajkára.
«Vous dinez avec moi.»</p>
<p>Aztán odavonta magával a kerevetre s tömte a kezével a szájába
az ételt, itatta a kisebb-nagyobb poharakból; másik karjával
átölelte a nyakát. Nem tudni, a pohár volt-e több, vagy a csók? S
melyik volt az édesebb, a mámorítóbb?</p>
<p>Frigyesnek egy pillanatja sem volt, hogy arra a kérdésre
megfelelhessen magának: vajjon micsoda ez a hölgy? – Mi a
magyarázata ennek az őrjöngéssel határos szenvedélynek? Talán
védelmi mód ez nála, a mivel a kastélyát kármentesíti a
felprédálástól? Akkor nagyon sikeres stratagema! Vagy a
temperamentuma viszi ilyen rendkivüli helyzetbe? Mind ez végig
futott az agyában; de nem sokat töprengett fölötte. Hadjáratban a
jó szerencsét két kézzel öleli át az ember, s nem hágy semmit a
pohár fenekén. <span class="pagenum"><a name="Page_41" id=
"Page_41">-41-</a></span></p>
<p>Csak későre kérdezték meg egymástól: hogy hivnak
gyönyörüségem?</p>
<p>«Frigyes!» – «Miranda!»</p>
<p>Akkor aztán egymás fülébe suttogtak: «ah mon Fredrigo! Ah mia
Miranda!» Végén már olaszul beszéltek. Ez az igazi szerelem
nyelve.</p>
<p>Egyszer csak nagy lárma támad künn a kastély udvaron; jajgatás,
káromkodás, kardcsattogás, lódobogással vegyest.</p>
<p>Trenk Frigyes ekkor tért egyszerre eszéhez kettős mámorából.</p>
<p>– Itt az ellenség!</p>
<p>A hölgy hirtelen egy selyem falbalát öltött magára s az ablakhoz
futott, lenézett az udvarra.</p>
<p>– Magyar huszárok vannak itt! Meglepték a vadászokat. Suttogá
Frigyesnek.</p>
<p>Frigyes gyorsan felszökött helyéből s nem keresve se vértjét, se
dolmányát, a földre dobott kardjáért, pisztolyáért rohant, s futni
akart.</p>
<p>Miranda utját állta s a nyakába csimpajkozott.</p>
<p>– Hová akarsz menni?</p>
<p>– A katonáimhoz.</p>
<p>– Azokon már nem segithetsz. Azok gulába rakták a puskáikat az
udvaron; a huszárok a szénapajtában nyomták el őket,
fegyvertelenül.</p>
<p>– Akkor megöletem magamat. Ezt a szégyent túl nem élem.</p>
<p>– Legyen eszed! Én megmentelek. Vedd magadra gyorsan a
dolmányod, a vérted. Itt egy rejtek, a hol az ellenség rád nem
talál.</p>
<p>Azzal egy nagy arczképet rámástól elforditva sarkában, a mögött
egy mély fülkét mutatott Frigyesnek, a melyben elrejtheti
magát.</p>
<p>Trenk Frigyes gyanakodva nézett a hölgy szemébe.</p>
<p>– Siess, siess! Tuszkolta az őt a fülke felé; a közben segitett
neki a mellvértjét felkapcsolni. <span class="pagenum"><a name=
"Page_42" id="Page_42">-42-</a></span></p>
<p>Frigyes vonakodott.</p>
<p>– Ha fölfedeznek: élve nem hagyom magam elfogni. Ezzel a
pisztolylyal a fejemet szétzuzom.</p>
<p>– Te most azt hiszed ugy-e, hogy én rossz démon vagyok, a ki
azért jöttem eléd ilyen csábalakban, azért ölelgettelek,
csábítgattalak, hogy az alatt az ellenség meglepjen, hogy
eláruljalak. Majd jobban megismersz később. Nem most találkozunk
utoljára. Én téged enyémmé akarlak tenni. Veled együtt üdvözülni,
vagy elkárhozni. Csak egy óranegyedig engedelmeskedjél nekem, én
megmentelek.</p>
<p>– Mit nekem az élet, ha a becsületem odavész. A katona becsület
nélkül nem élhet.</p>
<p>– A becsületedet is visszaadom. Látni fogod. Vártalak.
Előkészületeket tettem az elfogadásodra. Tudom, ki vagy. Szükségem
van rád. Megszabadítalak.</p>
<p>De Frigyes még sem engedte magát a rejtek-oduba betuszkoltatni;
hanem odaállt az ajtóba, kardját öklébe szorítva, elszántan, a hány
ellenfél bedugja a fejét a függönyön, azt rögtön ketté
hasítani.</p>
<p>– Oh, milyen szép vagy most, hizelkedék a tündérnő. Igazi
félisten vagy! s bámulattal járta körül a harczra kész viadort.</p>
<p>Egyszer csak puskalövések hangzottak az udvaron, lódobogás,
kardcsattogás, verekedő férfiak káromkodása.</p>
<p>Frigyes odafutott az ablakhoz s kinézett az udvarra.</p>
<p>Mennyei látvány volt. Az ő huszárjai érkeztek meg: élükön a
derék Norbert, a veterán strázsamester. Valaki értesítette őket a
klastromban, hogy vezérük veszélyben van s ők azonnal ott hagyták a
lakomázást, lóra kaptak s a válságos pillanatban megérkeztek.</p>
<p>A magyar huszárok pedig ugyanabba a hibába estek, a mit a porosz
vadászok elkövettek, hogy nem hagytak kivül őröket: azt hitték,
nincs több ellenség. Lovaikról leszállva, fosztogatták a foglyul
ejtett vadászokat s mikor a sziléziai lovasok berohantak a kapun,
olyan zavar <span class="pagenum"><a name="Page_43" id=
"Page_43">-43-</a></span> támadt köztük, hogy a lovaikat sem
találták. A ki lóra tudott kapni, az kiki a maga öklére igyekezett
keresztül vágni magát az ellenségen; egy kis csapatnak sikerült is
megmenekülni; de a nagyobb rész foglyul esett, azok között a
csapatot vezető hadnagy. A Kálnoky-ezredből való huszárok
voltak.</p>
<p>E dühös küzdelmet Frigyesnek az ablakból kellett nézni. Le akart
futni a katonái közé; de nem eresztették. A tündérnő a nyakába
csimpajkozott, nem birta a karjait lefejteni magáról, a lábait is
akadályozta minden módon a lépésben, úgy tartá átfonva, mint egy
jaguár a prédáját.</p>
<p>– Nem mégy oda! Elvégzik nálad nélkül. Elegen vannak.</p>
<p>Frigyes dühös volt; káromkodott; de nem tudott segíteni magán.
Meg kellett volna fojtania azt a nőt, hogy megszabaduljon tőle.
Csak akkor bocsátá az el, mikor az udvaron a diadalüvöltés
felhangzott: «Hurrah Frigyes király!» Trenk öcs vitézei leverték
Trenk bátya katonáit.</p>
<p>Trenk Frigyes reszketett, mint egy gyermek. Düh, szégyen,
hideglelés rázta.</p>
<p>Künn az előteremben sarkantyus lépések hangzottak. Frigyes
kiszökött a fényes boudoirból, hogy vitézei itt ne találják.</p>
<p>A derék Norbert jött eléje; csimbókba kötött hajáról csepegett
az izzadság, pofáján feketéllett a lőporfüst. – Jelenté, hogy
szerencsés időben érkezett meg; az ellenségből két halott, öt nehéz
sebesült, huszonkettő fogoly, köztük a hadnagy. Ellenben a vadászok
közül is levágtak kettőt.</p>
<p>– Hogyan értesültetek a veszélyről? kérdezé Frigyes.</p>
<p>– Egy paraszt futott hozzánk ezzel a czédulával.</p>
<p>Női írás volt: «Siessetek rögtön a kastélyba, ellenség
meglepett».</p>
<p>– Ki irhatta ezt?</p>
<p>Frigyes eltette a czédulát.</p>
<p>– Jelentem alásan, mondá a strázsamester, a barátok <span class=
"pagenum"><a name="Page_44" id="Page_44">-44-</a></span> rám
erőtették ezt az erszényt. Százötven arany van benne.</p>
<p>Trenk Frigyes átvette az erszényt: azzal feltette a sisakját s
az őrmester kiséretében lement a kastélyból az udarra. Azt mutatta
a katonái előtt, mintha ez az egész csetepaté az ő előre kicsinált
stratagémája lett volna. – A barátoktól kapott erszényt átadta az
őrmesternek.</p>
<p>– Adjon kend belőle minden huszárnak két aranyat, a vadászoknak
egyet, a többit tartsa meg jutalmul magának. Aztán mindenki egy
levelet tegyen a nyelvére!</p>
<p>– Úgy lesz.</p>
<p>– Először is a sebesülteket kell bekötözni, azután a halottakat
katonai tisztességgel eltemetni. Az elfogott lovakat a szénás
szekerek elé lehet fogni; este előtt indulunk visszafelé.</p>
<p>Norbert vitéz sietett a kapott parancsokat végrehajtani.</p>
<p>Frigyes pedig megdicsérte a katonáit vitéz magaviseletükért s
azzal ismét visszatért a kastélyba.</p>
<p>A delnő már akkor a divat parancsolta kostümeban állt előtte;
virágfüzéres vertugadin rejtette termetét, dereka halcsont pánczél
közé fűzve, haja tornyos frizurában, kezében legyező. Valódi
nagyvilági dáma volt.</p>
<p>– Madame! mondá Frigyes, miután a delnő kecses kézmozdulatával
kijelölt karszékben helyet foglalt. Kegyed volt az, a ki ezt a
czédulát a huszárjaimhoz küldte?</p>
<p>A hölgy némán bólintott fejével.</p>
<p>– De azt elébb kellett kegyednek megirni és elküldeni, a mint én
ide érkeztem.</p>
<p>– Mindenről értesülve voltam, a mi készülőben van. Hogy önök ide
tartanak. Hogy a park mellett egy csapat huszár áll lesben. Könnyű
volt a következményeket előre látni.</p>
<p>– De hiszen azok a huszárok kegyednek hazafiai, mi pedig
ellenségei vagyunk.</p>
<p>– Papagály! Hát ki mondta azt magának, hogy mi hivei vagyunk a
magyar királynénak? Ha a harmadévi bevonulásnál <span class=
"pagenum"><a name="Page_45" id="Page_45">-45-</a></span> Prágában
ott lett volna maga, (akkor még gyerek volt) láthatta volna, hogy a
cseh nemesség milyen fényes tömegben sietett Frigyes királynak
bemutatni a hódolatát: mi nem akarunk Ausztriához tartozni: mi
nekünk az ellenségünk a jó barátunk.</p>
<p>Azután megismertette a delnő Trenk Frigyest rövideden a maga
élettörténetével.</p>
<p>Ő e nemesi kastély urnője: özvegy; férje a csatatéren esett el
Nápolyban. Atyja olasz gróf volt, a ki őt hajlama ellen adta
férjhez egy cseh főnemeshez, a ki Károly császár seregében
szolgált.</p>
<p>Az olasz vér korán követelte a jussát. De abból kevés része
lehetett a bécsi udvarnál. Az ifju királynő szigoru volt. Mirandát
rövid időn beneschaui kastélyába száműzték.</p>
<p>Unalmas, egyhangú özvegység napjai következtek.</p>
<p>S a hölgy szivében egy légiója lakott azoknak az ördögöknek, a
kik soha nem alusznak.</p>
<p>Mintha két külömböző nő lett volna az az elébbeni, meg a
mostani. Ez még tegezni sem engedte magát s a kezéhez sem engedett
nyulni. Vendégét tiszteletteljes távolban tartá magától s fekete
kávét töltögetett neki, ezt az ébrentartó, kijózanító filtrát.</p>
<p>– Most van időnk a fecsegésre, mondá, szivarra gyujtva chemikus
gépnél. A szivar is ujdonság volt abban az időben, a tűzcsináló gép
is, mely platintaplóra bocsátott oxygénnel produkált lángot. Önnek
a katonái a szekerek megrakásával nem lesznek készen hamarább
alkonyatnál, s önnek be kell várni az estét, hogy utra keljen. –
Azon az uton, a melyen idejött, vissza nem mehet. – Azt már
elállták az ön nagybátyjának a pandurjai. Az a néhány huszár, a kit
önök most ebből a csetepatéból elszalasztottak, az egész Trenk
csapatot fel fogja lármázni. Ön azon az egyenes uton, amelyen jött,
visszatérett okvetlenűl a másik Trenk körme közé kerül. Szerencséje
önnek, hogy több fuvarozó csapat is őgyeleg a vidéken, a kik a
<span class="pagenum"><a name="Page_46" id=
"Page_46">-46-</a></span> pandurok figyelmét önről elvonják. Ön
pedig a megrakott szekereivel az egész Trenk dandár háta mögött,
kényelmesen az országuton haladva, nagyot kerül a király sátoráig.
Ebben az irányban sehol sem fog ellenségre akadni. Károly főherczeg
az osztrák és magyar derék sereggel Szászországban táboroz;
odavárja a porosz királyt, a kit most csak a rendetlen lovasság és
Trenk pandurjai rajzanak körül. A királyt már utban fogja ön
találni.</p>
<p>Trenk Frigyes különös tekintettel bámult a hölgyre.</p>
<p>– Ön most azon gondolkozik ugyebár, hogy mit tartson felőlem. Az
első fogadtatás és a mostani értekezés után? Vajjon erotomaniás
hysterika bolonddal van-e dolga? vagy egy varázsló charlatánnővel,
a ki clairvoyanceban dolgozik? Egy szó meg fogja magyarázni a
rejtélyt. Én Trenk Ferencz ángya vagyok: felesége az én
testvérnéném volt. Most már kitalálhatja ön, hogy honnan ismerem én
Trenk Ferencznek az utait és miért árulom el Trenk Ferenczet az
öcscse, Frigyes előtt!</p>
<p>Frigyes a fejét rázta tagadólag.</p>
<p>– Nem tudja ön? E szerint ön nem is hallott tán Trenk Ferencz
neje tragikus haláláról?</p>
<p>– Apám házánál nem beszéltek róla soha. Nem tudom, hogy nős
volt.</p>
<p>– Jó okuk volt rá, hogy a gyermekek előtt nem beszéltek a
nagybátyjukról.</p>
<p>– Annyit hallottam a nagybátyámról, hogy az orosz hadseregnél
szolgált s ott igen vitézül viselte magát; de a feljebbvalói ellen
való rossz magaviselete miatt elbocsátották a szolgálatból.</p>
<p>– Hogy legyen önnek fogalma arról, hogy milyen ember önnek a
nagybátyja, csak az utolsó esetét mondom el, a miért kasszálták.
Annál a nevezetes rohamnál, melylyel a saját vállalkozására
szétverte a tatár lovasságot, egy tatárnak a dárdája keresztül ment
a testén, úgy hogy a kopja aczélja a hátán jött ki. A tatárt
megölte s akkor a testén átütött dárdának a nyelét kettétörte,
aztán visszalovagolt <span class="pagenum"><a name="Page_47" id=
"Page_47">-47-</a></span> az ezredéhez; a kelevéz darabot a sebében
hagyva, a mi az elvérzést meggátolta. Akkor aztán még felpofozta az
ezredesét. S csakis akkor fogta meg hátulról a kiálló kopja vasat s
keresztül huzta a nyelével együtt a testén. Kigyógyították, halálra
itélték, megkegyelmezték és elcsapták.</p>
<p>Frigyesnek a hideg borzongás futott végig a hátán.</p>
<p>– Ez az ember lett az én nénémnek, a nálamnál sokkal szebb
Laurának, a férje. Apja, a tábornok, igen okos dolgot vélt
cselekedni azzal, hogy fékezhetlen fiát feleséghez kötötte. Azt
gondolta, majd az megszelidíti. Atyánk, két bátyánkkal együtt ott
szolgált az osztrák hadseregben. Az volt a feladatuk, hogy a
várakat meg a városokat megvédelmezzék a harámbasáktól. A
szlavoniai banditák egész néposztályt, egész hadsereget képeztek
akkor. Kinn a falvakban egész szabadon jártak-keltek. Rájuk
lehetett ismerni a füleikbe akasztott nagy ezüstkarikákról s a
bajuszok végén csüggő ezüst golyókról; hosszú puskát, görbe kardot
viseltek, széles tüszőjükben handzsárt, pisztolyokat hordtak. Atyám
és bátyáim gyakran összecsaptak velük; de buvóhelyeikre nem
üldözték őket. Ott utól nem érte őket senki. Futni jobban tudtak a
paripánál. A sziklákon úgy ugráltak, mint a zerge s ha folyam állt
útjokban, fegyverzetestül átusztak rajta. A köznép is egyetértett
velük. Otthon nem raboltak: átjártak Törökországba s mikor
megtudták, hogy az arnót martalóczok valami rablójáratból
zsákmánynyal megterhelve térnek haza, akkor azokra ütöttek lesből;
a rablóktól vették el a zsákmányt.</p>
<p>– Hisz akkor azok nagyon kedélyes ficzkók lehettek. Kár volt
őket háborgatni.</p>
<p>– Atyám is így fogta fel a dolgot. A harámbasák szigorú rendet
tartottak a bojnyikjaik felett, a mely falu és földes úr hűségesen
megfizette nekik az évi harácsot, annak a birtokából egy báránynak
sem volt szabad elveszni. A nép dolgozott, a haramiák mulattak s
így megéltek kölcsönös <span class="pagenum"><a name="Page_48" id=
"Page_48">-48-</a></span> jó barátságban. Mindez egyszerre
megváltozott, a mint Trenk Ferencz Szlavóniába visszakerült. Apja
rábizta a haramiák elpusztítását s atyám és bátyáim, mint osztrák
katonák az ő rendelkezésére lettek bocsátva. – Atyám nemsokára
invalidus lett ebben a rettenetes hadjáratban s a lazarétumban halt
meg. Mind a két bátyám, egyik a másik után elesett a harámbasák
golyóitól. De ez nem volt a legnagyobb gyászom: hanem a nénémet
feleségül vette Trenk Ferencz.</p>
<p>A hölgy szemeiben köny ragyogott ez emléknél; igazán érezte azt,
a mit mond (vagy nagyon jó szinésznő volt). Tovább vitte a
hódítást, tiszteletet gerjesztett maga iránt. Az a
legveszedelmesebb állapot, mikor a szerelmes rájön, hogy Circéje
magas lelkü nemes hölgy: elébb nymfa, azután istennő; így fokozva
még nagyobb a bűbáj.</p>
<p>– Mikor a nagyobbik bátyám elesett a haramiák elleni hadban,
Ferencz odajött az atyámhoz: «Ne sírj öreg!» Én fiad helyett másik
fiat adok neked, Ceccod helyett másik Ceccot. (Bátyámat is
Ferencznek hivták.) Nőül veszem Amanda leányodat, fiad leszek.
Atyám két kézzel kapott az ajánlaton; az öreg Trenk gazdag ember
hirében állt: hozzá adta a fiához szegény Amandánkat. Aztán
nemsokára Ruffo bátyám is elesett. Atyám a kettős csapás alatt
kedélybeteg lett: a lazarétumba került. Nekem oda kellett
menekülnöm a nénémhez, Trenk Ferencz urasicai kastélyába. Minő élet
volt ott! Mindennap tivornya, mely bevert fejekkel végződött.
Trenknek az volt az egyik kedvencz tréfája, hogy a vendégét a szoba
közepén tánczolni kényszeríté, s a míg a duda szó mellett a
kutyakopogóst járta, addig ő egy kurta nyelü baltát hajigált a
lábai elé, azzal a virtuóz ügyességgel, hogy a balta mindig az
élével állt meg a padlóban a vendég felkapkodott lábai előtt. A ki
tehette, az ablakon ugrott ki e gonosz mulatság elől.</p>
<p>– S nem akadt senki, a ki azt a baltát a fejéhez vágja?</p>
<p>– Nem birtak vele. Vadállati ereje volt. Két embert a levegőbe
kapott tüszőjénél fogva s úgy tánczolta velük a <span class=
"pagenum"><a name="Page_49" id="Page_49">-49-</a></span> battute
oláh-tánczot. S minő beszédeket kellett nekünk hallgatnunk az
asztalnál! Mocskos szájjal elröhögött disznóságokat s véres szájjal
eldicsekedett kegyetlenségeket. Ezekben mind Trenk Ferencz volt a
mester, a ki túltett valamennyin. S ha még csak hallgatnunk kellett
volna a kegyetlenségeket, de látnunk is kellett. A kastélyának az
udvarán volt a vesztőhely, s alig mult el nap kivégzés nélkül. Egy
háromöles fenyőszál volt fölállítva, melynek csucsa hegyes
vaskopjában végződött. Egyszer egy hires harámbasának az apját
fogták el a pandurok. Trenk Ferencz minden szóváltás nélkül
kivégzésre itélte. Az elitéltnek a fejére zsákot huztak egész a
derekáig, mely a kezeit lefogva tartá. Ekkor a két hóhér a lábainál
fogva felkapta s létrákon felvitte a karó hegyéig. Ott a hegyes
kopjába illesztették s azzal kirugva maguk alul a létrákat,
hirtelen bekapaszkodtak a lábaiba s alá ereszkedtek, végül aztán
lecsusztak a fenyőszálon. A karóba huzott szerencsétlen a
rettenetes kíntól sokszorozott erővel szétszakítá a ráhuzott zsák
kötelékét s ledobta a zsákot magáról. Ez rettenetes látvány volt: a
mint ennek az embernek a két keze és két lába hadonászott a
levegőben, mint a szélmalom kelepe; arcza a pokolbeli elkárhozottak
kíntorzulásait mutatta: jajgatása, átkozódása csak akkor szünetelt,
ha a vér ömlött a száján. Trenk Ferencz pedig a czimboráival ott
dőzsölt a nyitott tornácz alatt s áldomást köszöntött a
kivégzettre: «Egészségedre, Jócza! Hej, de vigan tudsz tánczolni!
De szépen tudsz énekelni! No hát fujjad: Mnogája léta!» S a
szerencsétlen elkínlódott ott napokig: csak akkor vették le, ha
másnak kellett helyet adni. Néha úgy látszott már, kiszenvedett,
keze-lába lehanyatlott. Aztán a mint jött valami nagy madár, a
légben keringve s az rá akart szállni, akkor megint fölemelte a
fejét s a kezével legyintve elhessegeté magáról. Még élt!</p>
<p>A hölgy összerázkódott, mintha a hideg lelné. Trenk Frigyesnek
is a fogai vaczogtak össze. <span class="pagenum"><a name="Page_50"
id="Page_50">-50-</a></span></p>
<p>– Néhány nap mulva a kivégzés után Trenk Ferencz, lovas
szerezsánjai élén elindult portyázni az erdőt átszelő folyam
mentében. A folyamot a köznép Orolájának hivja, a katonai térképen
latin neve van: Riva aurea. Szakadékos partu hegyi folyam, melyen
nem lehet átusztatni a sebes víz sodra és az örvények miatt.
Egyszer csak a tulsó parton előbukkannak a bokrok közül a haramiák.
A mint a két ellenséges csapat egymást meglátta, egyszerre, szokás
szerint, leugráltak a lovaikról s fák mögé huzódva, elkezdtek
egymásra lövöldözni. A haramiák tölcséres puskája csak közelből
veszedelmes; Trenk Ferencz le sem szállt a lováról, ott
tánczoltatta azt a rablók előtt s azt a komédiát produkálta nekik,
hogy a markával a mellette elfütyölő golyó után kapott s aztán
mintha elfogta volna azt, visszahajította nekik: «Lőjjetek vele
újra!» Az a monda volt felőle a nép között, hogy nem fogja a testét
a golyó.</p>
<p>(Ezt a fogást megjegyezte magának Trenk Frigyes s később jó
sikerrel utánozta.)</p>
<p>Egyszer aztán a harámbasa megunta a haszontalan puffogtatást s
átkiáltott Trenk Ferenczhez:</p>
<p>– Hallod-e Frányó! Te az én apámat karóba huzattad. Én
megesküdtem szent Cyrillre, két szál viaszgyertya mellett, hogy
boszut állok rajtad az apámért, s a míg élek, tőlem nyugtod nem
lesz. No hát most itt vagyunk egymással szemben. Ha legény vagy a
talpadon, gyere, mérkőzzél meg velem. Én is elküldöm magam mellől a
szerezsánjaimat, rakjuk le pisztolyainkat s bizzuk az ügyünket igaz
vitézek rendje szerint egy szál kardra.</p>
<p>– Jól van! Rá állok, felelt vissza Trenk Ferencz.</p>
<p>Azzal mind a ketten átadták a puskájukat, pisztolyaikat a
kisérőiknek s azokat jó puskalövésnyi távolban állíták föl a
tisztáson. Ekkor aztán Trenk Ferencz egyedül keresztül lovagolt a
keskeny dobogón a túlpartra a harámbasához kivont karddal.</p>
<p>– Ez már derék bátorság volt tőle! mondá Frigyes. <span class=
"pagenum"><a name="Page_51" id="Page_51">-51-</a></span></p>
<p>– Csak várja el a végét barátom. Mikor aztán közel értek
egymáshoz, akkor Trenk Ferencz hirtelen kivont a plundrája zsebéből
egy jó aczélcsövü pisztolyt s fejbelőtte vele az ellenfelét.</p>
<p>– Hisz ez komiszság! kiáltá fel Frigyes.</p>
<p>– Én is azt mondtam, szólt Miranda. A szemébe mondtam neki,
mikor otthon kérkedve mesélte el nekünk ezt a hőstettét, mint
«kapital-jux»-ot, hogy ez lovagiatlanság volt! Hogy a harámbasa
viselte magát úgy, mint egy nemes lovag s a nemes lovag úgy, mint
egy bojnyik. A szemem közé nevetett érte. Azt mondta, a haramiák
ellenében nincs lovagiasság; azok fenevadak, a miket tőrbe csalni,
rászedni vadász virtus.</p>
<p>– Ez elég ok arra, hogy egy nő megutálja férjét.</p>
<p>– Szegény Amanda! Ő csak türni tudott. Még én sem hallottam soha
egy panaszszavát. Soha hivebben szerető nő nem volt a világon. Ha
én kifakadtam, ő védte ellenemben a férjét. Még a hibáit is
magasztalta s a durva csapodárságait, a mikkel maga Trenk kérkedett
csupa tréfának vette; nevetett rajtuk.</p>
<p>Miranda egy gyöngyökkel kirakott medaillont vont elő a korzettje
csipkéi alul s azt felnyitva odanyujtá az ifjunak.</p>
<p>Miniatur arczkép volt benne: egy sötéthaju fiatal hölgy, Diana
jelmezben.</p>
<p>– Nézze ön: ez volt az én kedves Amandám.</p>
<p>– Gyönyörű alak! mondá Frigyes.</p>
<p>– És Trenk Ferencz mégis el tudta őt hanyagolni a
legközönségesebb tenyeres-talpas paraszt nimfákért, a kik fölötti
győzelmével előttünk széltére dicsekedett. Szokása volt minden
lakodalomban megjelenni s gyakorolni azt a földesuri jogát, hogy a
menyasszonynak ő vegye le a koszorut a fejéről. Ott azon a vidéken
bevett szokás ez. A vőlegény még büszke is erre a megtisztelésre. A
menyasszony kap aranyakat a jobbágyi hűségeért s azokat a homlokára
felfüzve viseli. Egyszer hirét vette Trenk Ferencz, hogy a hires
kopanicsár, Vilics Markó leánya tartja <span class=
"pagenum"><a name="Page_52" id="Page_52">-52-</a></span> a
lakodalmát. A kopanicsárok azok a mély erdőben lakó pásztorok, a
kiknek van egy kis házikójuk összerótt fadeszkákból tákolva; de
belül az a ház a legszebb szövöttessel van tele aggatva. Van
egynehány kecskéjük is; de sokkal több kecsketömlőjük, tele jó
szerémségi borral, szilvaszeszszel. A leányaik nem tanulnak semmi
dolgot, csak arany-ezüst himzést finom fátyolokra. Ezeknek a
jövedelme abból a zsákmányból telik ki, a mit a haramiák hordanak
át Törökországból. A Vilics Markóról is tudta mindenki, hogy a
rablók orgazdája. Azért Trenk Ferencz mégis elment a leánya
lakodalmára. S az ilyen kalandokra egyedül szokott eljárni: minden
kiséret nélkül. Egy szép leányért úgy meg tudott bolondulni, hogy
semmi veszélytől vissza nem riadt. Mikor aztán legvigabban szólt a
duda a lakodalomban, a míg a vőlegény tánczolt, hogy majd a nyakát
törte, Trenk Ferencz meg a szép menyaszonyt ölelgette: egyszer csak
belép az ajtón két harámbasa. Egy-egy óriás mindegyik: arczuk
feketére cserzve az idők minden viszontagságától. A szerbeknél
azonban az a jó szokás divik, hogy a lakodalmas házba senki se
viszi be magával a fegyverét. A puskát kívül az ajtófélhez
támasztják, pisztolyt, handzsárt, kardot künn a fogasra akasztanak;
azért, hogy ha a bor a fejükbe megy, ne gyilkolhassák egymást
fegyverrel. Trenk is künn hagyta fegyvereit. Az új vendégek
ráismertek, ő is azokra.</p>
<p>– No Trenk Frányó! mondá az egyik harámbasa: most itt vagy a
körmünk között, nem illanhatsz el. Ha akarnánk, most oda
szegezhetnénk a falhoz, mint a bőregeret. De a haramiák nem szoktak
mulatságot bontani. Itt lakodalom van: vigadjunk! Egyél-igyál
kedved szerint, ölelgesd a szép menyasszonyt: senki se panaszolja
fel. Majd aztán, ha megelégelted a mulatságot, akkor kimegyünk a
gyepre: kezünkbe vesszük a kardunkat s aztán majd akkor válik el,
hogy melyikünk tudja a másiknak a halálnótáját elmuzsikálni.
<span class="pagenum"><a name="Page_53" id=
"Page_53">-53-</a></span></p>
<p>Azzal a két harámbasa leült az asztalhoz, szemben Trenk
Ferenczczel.</p>
<p>Trenk nem árulta el a félelmét: pedig meg volt rettenve. Ketten
voltak egy ellen s mind a kettő egyenként is félelmes ellenfél.
Koczintott velük s egymás egészségére üríték a kupáikat. Majd meg a
mellette ülő menyasszonyt vette az ölébe, azzal nyájaskodott s a
míg a szép mátka az orczáját csókolgatta, Trenk a két kezét a
szoknya alá csusztatá. De a mit ott keresett, az a két
aczélpisztoly volt, a mi a plundrája zsebébe volt rejtve.</p>
<p>– Oh, te drága, szép tubiczám! hizelgett a menyasszonynak Trenk,
s abban a pillanatban egyszerre elsütötte mind a két pisztolyt az
asztal alatt s hasba lőtte a két harámbasát.</p>
<p>Azzal, nem törődve az ölében tartott menyasszonynyal, megragadta
a hosszú, nehéz asztalt s azt rádöntötte a vele szemközt ülőkre. A
két harámbasa is az asztal alá esett.</p>
<p>Trenk Ferencz aztán keresztül ugorva asztalon és asztal alatt
fetrengő vendégeken, futott az ajtó felé.</p>
<p>Az egyik harámbasa olyan érzékenyen volt találva a lövéstől,
hogy kinlódva vonaglott a földön, de a másik, a nehéz seb daczára
felugrott s utána rohant Trenk Ferencznek.</p>
<p>Trenk azonban futtában felkapta a haramia puskáját, mely a
küszöbhöz volt támasztva. A harámbasa a handzsárját ragadta kézbe a
fogasról s el kezdte üldözni az erdőn keresztül Trenket.</p>
<p>Trenk visszafordult s a harámbasát a saját puskájával lőtte
keresztül. Akkor aztán a lelőtt rablóvezérnek kicsavarva a
handzsárt a kezéből, levágta vele a fejét s azt hazahozta magával
diadaljelnek.</p>
<p>És Trenk Ferencz, ezt az egész történetet, akként mesélte el
nekünk kedélyes vacsorázás közben, mint a hogy szoktak vidám
vadászkalandokat elhistorizálni kedélyes férjek a feleségük előtt.
<span class="pagenum"><a name="Page_54" id=
"Page_54">-54-</a></span></p>
<p>Szegény Amanda egész extázisba jött e mesemondás alatt. Ő csak
bámulni tudta hős férjét. Csak azt látta ebben a rémtörténetben, a
mi dicsőség (hisz az is van benne); de azt, a mi alávaló, a mi
gyalázatos benne, azt nem vette észre.</p>
<p>Annál jobban iszonyodtam én az egész embertől, a környezetétől,
magától az országtól, a melyben ez az élet mindennapi dolog.</p>
<p>Engem Flórenczben és Velenczében neveltek: a költészet és finom
izlés hazájában.</p>
<p>Most pedig elkövetkeztek az én pokolbeli napjaim.</p>
<p>Trenk Ferencz a legutóbbi leczke óta őrizkedett a paraszt
menyasszonyok lakodalmába keveredni. A felesége pedig áldott
állapotba jutott. Más ember ily állapotban őrzi, félti, ápolja a
feleségét. Ez meggyülölte, megutálta. És aztán én nekem kezdett
udvarolni. Mint egy vadállat, mint egy kutya. Nyiltan, a felesége
előtt. Én nagyhamar tudtára adtam, hogy egy trienti grófnő kezéhez
nem lehet keztyütlen kézzel nyulni. S hogy aztán a felől is
tisztában legyen, mi vár rá, ha brutális erőszakkal akarna czélhoz
jutni, megmutattam neki ezt az ujjamon levő gyürüt. Velenczei
remek. Ha a gombját elfordítom, alul egy aczélfullánk ugrik ki
belőle, mely a legfinomabb uráre méreggel van zománczolva. A
legkisebb karczolás e gyürüfullánkkal, rögtöni halált okoz. Egyszer
megmutattam neki azt egy nagy sinkoránján. Ettől fogva aztán félt
tőlem.<a name="FNanchor_2" id="FNanchor_2"></a><a href=
"#Footnote_2" class="fnanchor">2)</a></p>
<p>A delnő megmutatta Frigyesnek az ujján viselt gyilkos
stratagemát, a felpattanó aczél fulánkkal. Akkor is az ujján volt
az, a mikor őt ölelgette. <span class="pagenum"><a name="Page_55"
id="Page_55">-55-</a></span></p>
<p>– Az én ölelésem a Cobra kigyó ölelése! mondá a hölgy,
összeszorított fogairól felhuzva piros ajkait.</p>
<p>Egyszer aztán, mikor egyedül voltunk, azt mondá nekem Trenk
Ferencz: «én adnék önnek cserébe azért a gyürüért egy másik gyürüt,
a mi azzal fölér», – a jegygyürüjére mutatott.</p>
<p>Én felháborodva mondám neki: «csak nem akarja ön a feleségét
megölni, hogy engem elvehessen?»</p>
<p>Azt mondá erre, ördögi vigyorgással az arczán:</p>
<p>– Nem szükség valakit megölni: lehet meghalatni.</p>
<p>Nem voltam képes ennek a szónak az értelmét kitalálni. Nem
sokára megtudtam azt.</p>
<p>Amandának áldott állapota már nagyon előre haladt. Egy napon
Trenk Ferencz, az új katonai főparancsnok gróf Sch..n tiszteletére,
a ki atyám helyébe jött, nagy parforce-vadászatot rendezett, a
melyre minket is magával vitt. Tapasztalatlan nők voltunk mind a
ketten: senki sem figyelmeztetett bennünket arra, hogy nőnek minő
veszedelem lovaglásban részt venni, midőn Istentől megáldott
állapotban van. És még minő lovaglásban! Árkokon, bokrokon
keresztül ugratva; mocsarakba gázolva a falkától öldözött szarvas
nyomában. És Trenk Ferencz még azt is megtette, hogy a hallali
után, mikor neje izzadtan, felhevülten érkezett meg a
vadásztanyára, jéghideg forrásvizet nyujtott neki az ivótülkéből.
Másnap Amanda lázt kapott s néhány nap mulva meghalt.</p>
<p>– De hisz ez hitvesgyilkolás! kiálta fel Frigyes
elszörnyedve.</p>
<p>– Az volt. Szegény Amanda nénémet gyermekével együtt temették el
egy koporsóban. Mikor a sirbolttól visszatértünk, (Amanda katonai
parádéval lett eltemetve) az első szava az volt hozzám Trenk
Ferencznek, Sch..in ezredes jelenlétében: «No kedvesem, most már
özvegy vagyok». Ez a szó őrültté tett. Szétnéztem: kinél keressek
menekülést? És ha egy orangutang lett volna is! Megragadtam Sch..in
ezredes kezét. «Uram! vegyen ön <span class="pagenum"><a name=
"Page_56" id="Page_56">-56-</a></span> engem feleségül». Az ezredes
meg volt lepetve. «Kisasszony! Én öreg ember vagyok már, ripacsos
képü és rigolyás!»</p>
<p>– Én olyan hűséges neje leszek önnek, mint egy rabnő, mint egy
kutya! Követem önt minden viszontagság között!</p>
<p>Ferencz dult-fult dühében: fenyegetődzött, hogy megöl. De én
szemébe mondtam, hogy gyülölöm, mint testvérem gyilkosát s nem lesz
életemnek más törekvése, mint hogy őt a vérpadra juttassam. Így
lettem Sch..in ezredes nejévé. Jó ember volt. Inkább atyám volt,
mint férjem. Nem hoztam szégyent a nevére. Vele jártam mindenütt a
táborozás alatt, megosztottam a sátorát. Férfi öltözetben mellette
lovagoltam. A míg ő a csapatait vezényelte, én megfőztem az
ebédjét, s kimostam a szennyesét. A nagy hadjárat megkezdődött;
férjem tábornoki rangot kapott s dandárparancsnok lett.</p>
<p>Ugyanekkor Trenk Ferencz felajánlá a bécsi kormánynak, hogy ő
egy szabad csapatot alakít pandurokból és rablókból, ha a királynő
az utóbbiaknak amnestiát biztosít. Elfogadták az ajánlatát. A
kegyelemlevél megjött. Trenk Ferencz azt kihirdetteté az egész
tartományban. A rablók kinevették vele, s nem jöttek a zászlója
alá. Ekkor aztán valódi hadjáratot indított meg ellenük: a saját
pandurjait összegyüjtve, kiverte őket minden rejtekükből s
beszorítá valamennyit a Száva és Szudiszava szögletébe. Ott azután
az éhség kényszeríté őket a kapituláczióra.</p>
<p>Oh, az az ember egy elhibázott összetétele a hősnek és a
szörnyetegnek; a ki ugyanannyi bámulatot, mint a mennyi megvetést
tud maga iránt fölkelteni. Ezt még senki sem gyülölte a nélkül,
hogy ne szerette volna. Én, mikor meg akarom semmisíteni, akkor
imádom legjobban. Hiszen, ha nem imádnám, nem gondolnék mindig reá!
Nem válogatnék örökké a halálnemekben, a mikkel megsemmisítsem.
Néha már ott vagyok a fantáziámmal, <span class="pagenum"><a name=
"Page_57" id="Page_57">-57-</a></span> hogy látom a fejét
legördülni a hóhérpallos alatt s akkor aztán megint a képzeletemben
fölveszem a porból azt a csuf ördögpofáju fejet és a könnyeimmel
mosom tisztára.</p>
<p>Trenk Frigyes elgondolkozott rajta, vajjon mi a nagyobb gyönyör,
a mit ez a tündérnő osztogat: az-e, a miben Trenk Frigyest, vagy a
miben Trenk Frányót részesíti?</p>
<p>A hölgy folytatá a kedélyes adomázást. Volt rá idejük. A katonák
a szekereket rakták meg szüleséggel.</p>
<p>– Minő nép volt az, a melyet maga körül gyűjtött ily módon Trenk
Ferencz! Én láttam őket; mert a férjem is Pozsegában toborzá az
ujonczait az ezredéhez s egybekelésünk után gyakran átrándultunk
Trenk kastélyába; férjem hivatalos kötelességből: én haragból,
melybe jó adag kiváncsiság vegyült. Minden nap vártam, hogy
agyonütik a saját harczosai.</p>
<p>Arra való emberek voltak. Mind öles termetü alakok, marczona
tekintettel, orczáikban ki van fejezve egész jellemük: vakmerőség,
kegyetlenség, gyanu. Vonásaik olyan kemények, mintha érczből
volnának faragva; emlékeztetnek azokra a gnómokra, a mik a
templomok csatornafőit képezik. Erejük a mesével határos:
akármelyik megteszi, hogy egy lopott tehenet fölkap a vállára s úgy
viszi át az egy szál fenyőből készült bürün egyik partról a
másikra. Senki ezeket a világon fegyelemben nem tarthatná Trenken
kívül. De ez uralkodik rajtuk. A legkisebb engedetlenségért
halállal büntet: ő maga a biró és a hóhér. Hanem aztán jutalmazni
is tud. Egy-egy napot tivornyára enged a czimboráknak; akkor aztán
minden szabad! Senkinek sincs parancsszava: magának a vezérnek sem.
Ő is együtt dőzsöl, dalol, dulakodik a többiekkel; előhozatja a
hegedüjét s huzza nekik a lábaik alá a vad toporzékoló táncz
nótáját. Máskor meg a forró napon egzeczéroztatja őket hajnaltól
estig s nem engedi őket a patakhoz menni, hogy szomjukat eloltsák;
ő maga is velük tür éhséget és szomjat. <span class=
"pagenum"><a name="Page_58" id="Page_58">-58-</a></span></p>
<p>Egyszer így gyakorolta a haramia-csapatját a sorlövésben. Be
akarta nekik tanítani azt a methodust, a mi a porosz granátosokat
oly ellenállhatatlanokká teszi, hogy bevárják a támadó lovasságot
kétszáz lépésnyire s akkor egymás után háromszor adnak sortüzet s
ennek olyan gyorsan kell menni, a milyen gyorsan egy vágtató lovas
csapat kétszáz lépésnyiről az eleven bástyáig eljut.</p>
<p>A haramiákból lett katonák zúgolódtak a fárasztó gyakorlatt
miatt; de még inkább azért, hogy a vezér folyvást szídta őket.</p>
<p>Egyszer aztán golyóval kezdtek lőni. Trenk Ferencz alatt
összerogyott a paripa: keresztül lőtték.</p>
<p>Ekkor Trenk kihúzta a kardját, odament a felállított hadsor elé
s elkezdte számlálni: «egy, kettő, három, négy.» A negyediknek egy
csapással leütötte a fejét. Tovább haladt. «Egy, kettő, három,
négy.» Megint leütött egy fejet. Azután harmadikat. Negyedelni
kezdte a csapatot.</p>
<p>Ekkor előugrott a sorból egy harámbasa odakiáltva:</p>
<p>– Hagyd abba! Én voltam az, a ki a golyóval lőttem rád. Nem
türjük a zsarnokságodat tovább. Velem mérd össze a kardodat, ha
ember vagy!</p>
<p>Ezt a harámbasát Trenk Ferencz egy kardcsapással, a nyakától az
övéig hasította ketté.</p>
<p>Erre föllázadt az egész ezred. Kardot, handzsárt rántottak s
rárohantak a vezérre. És Trenk Ferencz, a lázadó tömeg közepette
osztotta jobbra-balra a halálos csapásokat: úgy dult a sokaság
között, mint egy Orlandó, mint a Niebelungen-dal sérthetlen
vitézei, sőt megtette azt, a mit Oroszlánszívű Rikhárd
Palestinában, hogy a midőn keresztül vágta magát az útját álló
pogány seregen, akkor visszafordult s újra közéjük rohant,
dühöngve.</p>
<p>De már ez az emberfölötti vitézség még a haramia népet is
meghatotta. «Állj meg! Hagyd el!» kiabálták minden oldalról s
térdre omlottak előtte, kardjaikat markolattal fordítva, feléje
nyujtották meghódolás jeléül. Akkor aztán Trenk is eldobta vértől
gőzölgő pallosát s <span class="pagenum"><a name="Page_59" id=
"Page_59">-59-</a></span> ölelte, csókolta a vitézeit, a kik nagy
diadalordítással emelték vállaikra s úgy hordozták körül. E
hihetetlen harcz után halálig hű lett hozzá az egész haramia had:
ez lett a testőrsége, ez lett a magja a dandárának.</p>
<p>Nem sokára egész dandár vette körül. Szabadcsapatja
felszaporodott ötezer emberre. Azok között már nagy számmal voltak
magyarok; azokból is – természetesen – a java: csikós, gulyás, futó
betyár, bakonyi kondás. Nehéz volt hozzájuk méltó tiszteket
találni. A mely hadnagy nem volt olyan vakmerő, mint a milyennek a
vezér kivánta, azt kirúgta táborából: «vén asszony vagy!» mondá
szemébe a hadsor előtt. De sok idegen vitéz odajött hozzá a
harcziskoláját kitanulni, köztük finom gavallérok, mint
Laudon.<a name="FNanchor_3" id="FNanchor_3"></a><a href=
"#Footnote_3" class="fnanchor">3)</a></p>
<p>Nem lelkesíté azt a fegyveres tömeget az a honszeretet, a mi a
magyart és horvátot annyi hőstettekre egyesíté hajdan; sem a
fanatikus hitrajongás, a mi a törököt a csatába viszi, sem a
dicsvágy: csupán a rablási szenvedély. A vezértől elkezdve az
utolsó pandurig mindannyinak az volt az öröme: vérfürdőben úszni,
kincseket zsákolni; felgyujtott városok lobogványában gyönyörködni;
aztán dobzódni az összerogyásig.</p>
<p>S mind ezt a rossz ösztönt fel tudta használni Trenk Ferencz
valódi hadvezéri lángészszel. Majd mondok el önnek egy pár esetet
róla, a mi a mesével határos: hogyan tudott csekély eszközökkel, az
ellenség lelki állapotját felhasználva, nagy sikert kivívni.</p>
<p>Trenk Ferencznek Lotharingi Károly főherczeg teljhatalmat adott
(és egyebet semmit), hogy gyüjtsön a saját költségére egy szabad
csapatot: azt ruházza, fegyverezze fel tetszése szerint, fizesse,
élelmezze, a hogy tudja s hadakozzék vele saját belátása szerint,
teljesen függetlenül a <span class="pagenum"><a name="Page_60" id=
"Page_60">-60-</a></span> vezénylő generálisoktól. S ezt a
felhatalmazást Trenk Ferencz olyan ügyesen használta fel, hogy
kezdettől fogva kedvenczévé lett a bajorországi hadsereg vezérének,
Khewenhüllernek. Mindig előtte járt a hadsereg zömének s a míg az
hidat vert az Izáron, ő átusztatott rajta s az ellenség csapatjait
folytonos támadásaival el tudta foglalni. Csoda vitézségének a híre
megelőzte jöttét, irgalmat nem ismerő kegyetlensége megbénítá az
ellenséget.</p>
<p>Egy bajor helységet, Filshofent, hatszáz franczia tartott
megszállva. Trenk Ferencz, Laudonnal és egy pár testőrével előre
száguldott kémszemlészni, a saját ezredeit messze hagyva maga
mögött, kettőjükön kívül nem voltak többen tíz lovasnál, mikor a
helységben levő francziákra bukkantak.</p>
<p>Rendes eszű vezér ilyen esetben visszafordult volna, hogy a
csapatjait elővezesse. De azok négy mértföldnyire voltak a háta
mögött; mire értük megy és visszatér, az ellenségnek csak hült
helyét fogja találni. A kómikum kvinteszszencziája, a mit ekkor
Trenk kigondolt. A mezőn volt a learatott lóhere, a mit bajor
gazdák szokása szerint magas póznákra szoktak felaggatni
szikkadásra; Trenk hirtelen felszabdaltatta a tíz szerezsánjának a
veres köpönyegeit s azoknak a darabjaiból sipkákat csináltatott.
Aztán egy-egy érett tököt huzatott a lóherés póznák hegyébe,
feldíszítve veres sipkával. Azok a bokrok közül úgy tüntek elő,
mint megannyi veres sipkás óriások. Akkor aztán trombitájával
riadót fuvatott s Laudont odalovagoltatá a város kapujához,
kapituláczióra szólítva fel a várőrséget. S erre a hatszáz
franczia, tisztestől együtt megadta magát Trenknek, meg az ő veres
sipkás manekénjeinek. Az ember azt hinné, hogy ez egy rossz mese,
ha a hadi bülletinben meg nem volna örökítve, a fővezér magasztaló
elismerése mellett. Az ilyen csodasiker biztosítá számára azután a
hadparancsnokok elnézését féktelen kicsapongásai és kegyetlenségei
iránt. Trenknek a neve egy új fegyvernem volt. <span class=
"pagenum"><a name="Page_61" id="Page_61">-61-</a></span></p>
<p>– Nem irigylem ezt a dicsőséget.</p>
<p>– De ő is megkapta egyszer a büntetését, még pedig a saját keze
által. Mikor Filshofent egy éjjeli rohammal elfoglalta, a
pandurjainak szabad rablást engedett a városban. Előbb azonban
dobszó mellett kihirdetteté, hogy a mely cseléd elárulja, hogy a
gazdája hova rejtette el a pénzét, a prédából tizedrészt kap. Ez is
jó methodusnak vált be. A háború demoralizálja az embereket. Akadt
áruló elég. Egy ilyen pribék megsugta Ferencznek, hogy a
patikárusnak huszezer forintja van elrejtve egy vasdobozban. Maga a
farmakóp elmenekült a városból. Ezt a gazdag zsákmányt nem akarta
Trenk Ferencz megosztani a czimboráival. Csak egy pandurt vitt
magával, a ki a zárt vasajtót feltörje a kecskelábbal s a ládák
tetejét fejszével beütögesse. A patika alatti pinczében rátaláltak
a vasdobozra. De nem egy volt ott, hanem több, valamennyi mind
ólommal leforrasztva. Trenk nem sokat olvasztgatta az ólmozást,
hanem bevágatta a vasdoboz tetejét fejsze éllel. Az egyikben gálicz
volt, a másikban ólomczukor, egynek a súlyáról azt hitték, hogy
arany van benne. Aztán mercuriussal volt tele. Nagy volt a
káromkodás. Végre egy veres kereszttel jelölt dobozra akadtak. No
ez lesz az igazi! A többieken halálfej volt. Mikor aztán a pandur
belevágott a doboz tetejébe, az egyszerre szétpukkant, lőpor volt
benne, a mit a fejszétől adott szikra felrobbantott. Az egész
patika levegőbe röpült s Trenk Ferenczet odatemette az omladékok
alá.</p>
<p>A szerezsánok hadnagya, Laudon, rögtön munkába állítá az
embereit s a romokat eltakarítva, rátalált Trenkre és a pandurjára.
Trenk eszméletén kívül volt; de még élt. Szerencséje volt, hogy
előtte állt a manipuláló pandur a robbanáskor; az egy idomtalan
tömeggé lett összezúzva, égve; de a vezérét megvédte a testével.
Csak az arcza szenvedett Trenknek a robbanástól, azt a láng úgy
teleszórta fekete pontokkal, hogy azontúl semmi sem hiányzott neki
a Belzebub lárvájából. Napokba került, a míg <span class=
"pagenum"><a name="Page_62" id="Page_62">-62-</a></span> enyhítő
tapaszokkal, kollirokkal annyira vitték, hogy feldagadt szemhéjait
fel tudta nyitni. Laudont látta maga előtt.</p>
<p>– Mi történt velem? kérdezte tőle.</p>
<p>Laudon aztán elmondá neki, hogy a patika felrobbant s a vezér
urat annak az omladékai közül ásták ki.</p>
<p>– Hát a huszezer forint? kérdezé Trenk hamarosan.</p>
<p>Laudon nem tudott semmi huszezer forintról.</p>
<p>– Hazudsz! kiáltott Trenk. Azt te találtad meg! Egy vasdobozban
volt! Te dugtad el!</p>
<p>Laudon szavát adta, hogy ő nem talált semmi pénzt vagy kincset
érő holmit a patika romjai között, a még épen maradt dobozokban
csupa arkánák és heroikák voltak; azokat kiöntötték a pöczébe, hogy
valaki meg ne egye.</p>
<p>– Nem igaz! Tolvaj vagy! Elloptad az én zsákmányomat.</p>
<p>Erre a szóra Laudonban is felforrott a nemes vér.</p>
<p>– Hallja ezredes úr! Ne nagyon osztogassa a tolvaj czímet, mert
azt én nem veszem megtiszteltetésnek. Én nem találtam semmi pénzt.
Csak egy pár dögöt. Az urat, meg a pandurját. S ha én találtam
volna is meg azt a keresett kincset, hát az az én zsákmányom volna
s nem szólhatna érte senki. S ha az urat ott hagytam volna, azért
sem szólhatna senki.</p>
<p>Ezt a kemény visszatromfolást csak elnyelte akkor Trenk Ferencz.
De ő nem az az ember, a ki a boszuságot el szokta felejteni. De még
nem is az az ember, a kit ki lehet engesztelni. Egy mázsa
jótétemény nem nyom le nála egy nehezék megbántást. Az, hogy Laudon
őt a halálból mentette meg, hogy a sírból ásta elő, mind nem volt
előtte mentség. Ettől a naptól kezdve folytonosan azon
mesterkedett, hogy Laudont valami módon elpusztítsa. A legundokabb
alávalóság volt, a mit a hadnagyaival elkövetett, a kik nem akarták
neki önkényt átengedni a zsákmányukat. Mint vezér arra használta
fel parancsnoki <span class="pagenum"><a name="Page_63" id=
"Page_63">-63-</a></span> hatalmát, hogy az ilyen tiszteket a
legveszélyesebb vállalatokkal bizta meg, a mikben ott kellett nekik
veszni. Az elesett tisztnek a holmiját aztán a saját örökségének
tekinté. Azt mondta: a török szultán is örököse a basáinak.</p>
<p>Trenk Ferencz folyvást kémekkel kisértette Laudont minden
jártában-keltében s azok hírül hozták neki, hogy a hadnagy nagyon
bőven szórja a pénzt, a tarsolya tele van arannyal. Dühös volt
érte. Azt hitte, az az ő zsákmányából telik.</p>
<p>Egyszer aztán kiküldé Laudont harmincz magyar huszárral a
franczia lovasság fölverésére. Azt adta neki utasításul, hogy csak
kezdjen csatározást a vértesekkel, majd ő aztán a többi huszárokkal
segítségére fog sietni az erdőből. A strázsamesternek ellenben azt
az utasítást adta, hogy csak engedjék a hadnagyot a francziáktól
összekaszaboltatni, hanem a lovát, az általvető iszákjával együtt
hozzák vissza.</p>
<p>Az őrmesterben volt becsületérzés. Elmondta Laudonnak, hogy mi
szándéka van vele Trenknek. Ekkor Laudon szétosztotta a nála levő
pénzt a huszárok között s mikor már körül fogta három század
franczia kürazir s Trenk nem jött a segítségére, keresztül vágta
magát az ellenségen, de többé nem ment vissza Trenkhez, hanem
felment Bécsbe s bevádolta a főhaditanácsnál a pandurvezért. Már
akkor egész raja az elcsapott tiszteknek segített Trenknek a jó
hírét terjeszteni a fővárosban. De még nem merték őt bántani. Nagy
szükségük volt rá. A királynő szörnyedezett a rémmeséken; de azt
mondá: «mais c’est la guerre!»</p>
<p>Itt félbeszakítá a beszélgetést a huszárstrázsamester, a ki jött
jelenteni, hogy a kocsik meg vannak már rakva szüleséggel.
Huszonkét szekér. (Szekér alatt azonban érteni kell azokat a két
kereken mozgó járműveket, a mikbe két rud közé egy lovat szoktak
fogni. A kocsis a nyeregből hajt.) <span class="pagenum"><a name=
"Page_64" id="Page_64">-64-</a></span></p>
<p>– No, hát oda épen jó lesz az elfogott huszonkét huszárnak a
lova. Maguk a foglyok lesznek a kocsisok.</p>
<p>– Ne induljanak még! Tanácsolá az úrnő. Várják be, míg
besötétül.</p>
<p>Frigyes ezzel az utasítással bocsátá vissza a strázsamestert s
ismét elfoglalta a helyét az úrnővel szemközt a kávézó asztal
mellett.</p>
<p>– A legiszonytatóbb dolgát Trenk Ferencznek saját szemeimmel
láttam, mondá a delnő, már a harmadik szivarra gyujtva: csak félig
szívta ki mindegyiket. Férjemnek a dandára Cham városát ostromolta.
A hasonló nevű folyam mellett van egy kis erősség, melynek
várőrsége kivételképen nagyon erélyesen védte magát. A védelemben
részt vett a város lakossága is. A várat férjem lövészei ostrommal
vették meg, derekasan küzdve a bajorokkal. Mikor aztán a
városbeliek látták, hogy a fellegvár megostromoltatott, menekülni
kezdtek a városból. Egy híd vezetett a Cham folyó túlsó partjára.
Mi egy halom tetejéről néztük, hogy tódul a város védtelen
népessége, asszonyok, gyermekek, hátukon vitt holmijaikkal a hídon
keresztül. Ekkor Trenk Ferencz átúsztatott a folyón a pandurjaival
s elállta az útját a menekülő népnek.</p>
<p>A mit akkor látnom és hallanom kellett, azt soha el nem fogom
felejteni. Trenk pandurjai meztelenre levetkőztették a menekülő
nőket s miután még az inget is lehúzták róluk, beledobták őket a
folyóba. A gyermekeiket utánuk. A vizbehalók kinordítása
felhangzott mihozzánk. Én kétségbeesetten rohantam a férjemhez,
könyörögve, hogy vessen véget ennek a tömeggyilkolásnak. Ő rögtön
nyargaltatá a hadsegédét Trenk Ferenczhez, azzal a parancscsal,
hogy azonnal hagyja abba a menekülő asszonyok fosztogatását,
legyilkolását! S tudja ön mit izent erre vissza? Hogy ő neki a
dandárvezér nem parancsol; mert neki Károly főherczegtől van
meghatalmazása úgy viselni a háborút, a hogy a pandurok szokták. S
hogy ő neki joga van a Cham városi népen boszut állani, mert azok
az ő <span class="pagenum"><a name="Page_65" id=
"Page_65">-65-</a></span> pandurjai közül nyolczat elfogtak,
azoknak a kezeit levagdalták s így hurczolták végig az utczákon
közcsufságra. Hát ha joga volt egykor Róbert Károlynak a felesége
levágott négy újjáért az egész Zách nemzetséget, leányostól,
gyermekestől kiirtani, neki is hasonló joga van ezt tenni, nyolcz
derék pandur levágott kezéért a chamiakkal. Ekkor az én
unszolásomra még egyszer odaizent hozzá a férjem, hogy az én
kedvemért, az én könyörgésemre hagyjon fel a nők elleni
kegyetlenkedéssel. Erre gúnyosan azt izente vissza, hogy kedvem
szerint fog cselekedni; a szép leányokat nem ölette meg, azokat
vissza tartotta s majd meglátom, hogy milyen szépen bánnak velük a
pandurok!</p>
<p>… Úgy-e, hogy elpirult ön? szakítá félbe az elbeszélését
Miranda. Nekem jobb, mert festék van az arczomon: beszélhetek oly
dolgokról, a mik fölött egy gárdistahadnagy elpirul. De ez a
szörnytett csordulásra birta a kelyhet. Neupperg tábornagy vádat
emelt Trenk Ferencz ellen Bécsben a chami asszonygyilkolásért. A
királyné parancsára elfogatták s vasra verve vitték fel Bécsbe a
haditanács elé, melynek elnöke Weber báró volt. Trenktől elvették a
pandurcsapatok fölötti parancsnokságot, felosztva azokat három
német frájbájter között. Menczel, Bärenklau és Tripsz volt a kedves
lóherének a neve. Ekkor aztán hárman raboltak egy helyett. De
hárman együtt sem értek fel egy Trenkkel harczi vitézség
dolgában.</p>
<p>Férjem az esemény után maga kérte a főhaditanácstól, hogy
szabadítsák fel a bajorországi parancsnokságtól s helyezzék át az
olaszországi hadsereghez. Bemocskolva érezte a nevét Trenk
infámiája által, a ki vele együtt működött. Olaszországban nem is
keresett mást, mint hogy egy becsületes halál által tisztára mossa
katonai jó hirnevét. Nem sokára megtalálta. A csatatéren esett el.
Az én kezeim között halt meg; utolsó szembehunyásáig vele voltam;
azt mondá haldokolva: «jó asszony voltál!» Igazat mondott. Özvegyi
tartásul egész vagyonát rám hagyta, melyet a szép csehországi
birtok képez. Én azonban fiatal <span class="pagenum"><a name=
"Page_66" id="Page_66">-66-</a></span> voltam, semmi örömöm nem
volt még a világban. Nem is ismertem még a nagy világot.
Felkerültem Bécsbe. Bevezettek az udvarhoz. Az eddig ismeretlen
fény, hizelgés, csábítás közepette nem csoda, ha elvesztettem a
fejemet, de cserébe esett. Én is elkábítottam másoknak a fejét. Nem
megy ez vétekszámba. A nemesi czímer a legszebb fügefalevél. Hiú is
voltam. S nagyravágyásomnak hizelgett az, hogy nincs olyan fényes
kalap az udvarnál, melyet az én üdvözlésemre meg ne emeljenek. Ez
volt a vesztem. Egy kalapnak mégis csak békét kellett volna
hagynom. Kitalálja ön az enigmát? Nem találja ki? Jó. Pedig jó
volna, ha a példámon okulna. Önnek is mesenagy szerencséje van az
udvar napfényében. Válogathat a plánéták között. De ön magához a
naphoz is hozzányul. Vigyázzon magára! Meg fogja égetni a kezét, a
hogy én megégettem az enyimet. Egy szép napon zárt kocsi állt meg a
palotám előtt s egy udvari tanácsos lépett be hozzám legfelsőbb
parancscsal, melyben tudtomra lett adva, hogy azonnal induljak
csehországi kastélyomba és onnan ki ne mozduljak. Bécs városába
többé föl nem mehetek, hacsak nem a rendőrfőnök által a
Hübschlerinneknek osztott türelmi bárcza mellett.</p>
<p>A hölgy fáratag mozdulattal veté magát divánja vánkosára,
legyezőjét összecsapva, s mintegy magának mondva, a mit
mondott.</p>
<p>– És most itt vagyok, fiatalon, özvegyen, számüzve egy cseh
faluba s várva az ellenséget, a ki, mint az elbüvölt
herczegasszonyt, börtönömből kiszabadítson.</p>
<p>Ezt a szót Frigyes egyenes biztatásnak vette, hogy a hölgy mellé
üljön a kerevetre. Ha csak ellenség kell!</p>
<p>Miranda azonban egyszerre eloszlatta a félreértését; a legyező
újra kitárult s kettőjük arczát elválasztá egymástól.</p>
<p>– Hohó! fiatal barátom! Ön nem az az ellenség, a ki engem
megszabadít, hanem a kit én szabadítok meg.</p>
<p>Frigyes valamit hebegett az elmult édeni óráról. <span class=
"pagenum"><a name="Page_67" id="Page_67">-67-</a></span></p>
<p>– Jajh, barátom; az olyan régen volt, hogy már elfeledtem. Ön
nem fogja elfelejteni, de óva intem, hogy őrizkedjék azzal
eldicsekedni a táborban a pajtásai előtt, mert azért önt
haditörvényszék elé állítják és főbe lövik. Egy vezénylő tiszt, a
ki ott felejti a katonáit a veszélyes álláson s a lesben álló
ellenség által egy hölgy boudoirjában hagyja magát meglepetni. Ezt
jó lesz ki nem trombitálni. Hanem ha a királynak elmondja ön, azt
nem bánom.</p>
<p>Frigyesnek az arczába szökött a vér. Szégyenpir volt az
rajta.</p>
<p>Miranda megsimogatta ezt az elpirult arczot. Nincs annál
igézőbb, mint egy huszesztendős fiú, a ki még elpirul.</p>
<p>– Maga nagy gyermek. Üljön vissza a helyére. Hiszen nincs
közöttünk mindennek vége. Ön még én velem többször fog találkozni,
mert a Trenkek sorsa az enyémmel szorosan össze van bonyolítva. S
én önhöz mindig jó leszek. Hanem most értse meg a dolgát egészen.
Tudja ön? A maga dolgát: ne az enyimet. Még eddig úgy tetszik,
mintha folyvást magamról beszéltem volna, meg az ön nagybátyjáról,
pedig önnek magyaráztam valamit, a mi önnek a sorsára nagy
befolyással lesz. Ön még az a gyermek, a ki a tóparton gondatlanul
gyönyörködik a tó fenekét ellepő virágokban s nem sejti, hogy az a
víz olyan mély, hogy ha ön beleesik, hát oda fullad. Meg kell fogni
önnek a derekán a járszalagot. No! Maradjon veszteg a helyén,
viselje magát szépen; most mindjárt önről lesz szó.</p>
<p>S hogy nagyobb kényelembe helyezze magát, a hölgy fölszedte maga
alá a lábait s úgy ült a kereveten, a hogy a török asszonyok
szoktak.</p>
<p>– A számüzetésemnél hagytam el. Nem sokára bejöttek a poroszok
Csehországba s elfoglalták a fővárost. Ezuttal a cseh főnemesek nem
siettek Frigyes király udvarlására. Pedig szép farsangi idő volt.
Akkor talán én is kaptam volna egy meghivót az udvari bálra. De hát
Frigyesnek már csak a politikára, meg a katonákra volt <span class=
"pagenum"><a name="Page_68" id="Page_68">-68-</a></span> gondja;
ránk asszonyokra nem ügyelt. Pedig mondhatom, hogy az asszonyok
sokat tehetnek, a mit a férfiak vitézsége meg nem tesz. Önök nem
mozdultak ki Prágából: várták a sült galambokat, a miket XV. Lajos
le fog lövöldözni «pour le Roy des Prusses!» Várhatnak arra már!
Meghalt a szép Chateauroux herczegnő, a ki XV. Lajos koponyájában a
kraneologia szerint a harczvágy organumát képezte. A franczia
király most gyászol és beteg.</p>
<p>– Chateauroux herczegnő meghalt? kérdé elbámulva Frigyes.</p>
<p>– Meg biz az: egy pohár jeges viztől. Hát önök még azt sem
tudják? Minden összeköttetésük meg van szakítva a külvilággal. A
rettenetes Trenk megint itt van! A mint önök a háborut
megindították, a királynő rögtön előhozatta a börtönből s
visszatette a pandurjai fővezérségébe; most az hatalmasabb, mint
azelőtt volt. Ő tört utat a Rhénuson keresztül Károly főherczeg
ármádiája számára, a maga hihetetlen hős merényletével.
Filippsburgnál a Rhénus szigetén volt a francziáknak egy
bevehetetlennek hiresztelt váruk. Trenk éjjel átuszott hatszáz
pandurral a szigetre s felmászott a sánczokra. Az őrséget kardra
hányták. A várparancsnokot, Créve-Coeur marquist Trenk maga vágta
le. S a mint ezt elvégezték, azon frissiben átusztak a Rhénus másik
ágán; a túlparton meg két ezred bajor lovast találtak csendes
pihenésben, azok között iszonyú mészárlást követtek el s ezzel
átvitték a háborút franczia földre. Mindezt én első kézből
tudom.</p>
<p>– S mi erről Prágában semmit sem tudunk; csak arról van
tudomásunk, hogy a magyar szabad csapatok köröskörül dongnak
bennünket.</p>
<p>– Nem ám; mert az asszonyokat teljesen mellőzi a király. Egy
ilyen háboruban, mint a mostani, a férfi, mint hirhozó, teljesen
hasznavehetetlen: azt rögtön elfogják, felakasztják; míg ha egy
szép asszony az ellenség kezébe kerül is, legfeljebb egy kis
galante avantüreje támad; kivágja magát s odább menekül. De hát
Frigyes király <span class="pagenum"><a name="Page_69" id=
"Page_69">-69-</a></span> fejébe vette, hogy ő a sátorban a
spártait játszsza. Meg tudja tagadni magát.</p>
<p>– Megtagadja magát? szólt bele Frigyes elbámulva.</p>
<p>– Hát persze, hogy megtagadja! Oh maga pirók! Talán még azt sem
hallotta soha, hogy a szép Frigyes alapjában bonvivant, minden jó
tulajdonságával egy sybaritának. Persze, Berlinben a gárdisták
között nem czirkuláltatják az öreg királynak, Frigyes Vilmosnak azt
a levelét, a mit a trónörököséhez irt, mikor azt rajtakapta, hogy
az a szép Ritter Dórisz énekesnő miatt meg akar szökni Angliába, de
Bécsben mindenki könyv nélkül tudja azt a levelet, a miben az öreg
király azt mondja a bebörtönzött fiának: «ugy-e jobb szeretnéd, ha
egy maitre de flute-öt hozatnék a számodra Párisból egy tuczat
furulyával, meg egy banda komédiást egy nagy orchestrummal, meg egy
csorda franczia tánczmestert egy svadron petit maitreszel s
építtetnék hozzá egy nagy komédiaházat: ez neked jobban tetszene,
mint egy kompánia granátos, a ki szerinted csak canaille; hanem egy
olyan petitmaitre, egy olyan kinyalt francziácska, egy bonmot,
egy-egy rózsácska, egy komédiásocska, az neked valami nóbel! Az
királyi dolog! Az «digne d’un prince!» Ezek a te sentimentjaid, a
mit ifjúkorod óta a gézenguzok és örömleányok a szivedbe
tömtek!»</p>
<p>Ezzel a leleplezéssel új világításban látta a fiatal gárdista
bálványozott királyát. Közelebb jött hozzá. Hát fiatal korában az
is csak legény volt, mint ő. Hát ha még most is az? De mi oka volt
ezt a kényes adatot az udvari krónikákból épen ennek a hölgynek
elmondani ő előtte?</p>
<p>Trenk Frigyesnek éles fürkésző esze volt; hamar rájött a talány
nyitjára.</p>
<p>– Hát most a komédiásokkal kevesebbet foglalkozik Frigyes
király, mint az előtt, folytatá a hölgy. Pedig ezeknek egy hadvezér
is vehetné hasznát. Ez a czigányhad jobban van értesülve a
hadseregek mozdulatáról, mint a hadikormány. Nálam rendesen
megfordulnak kóborlásaik alatt. <span class="pagenum"><a name=
"Page_70" id="Page_70">-70-</a></span> Én szeretem őket; jól
mulatok velük. Aztán elmondják az utazásaik czélját. A thábori
komédiás-trupp egyszerre csak felkerekedik s utazik Szászországba.
Pedig Tháborban porosz ezred fekszik s a tisztek jó
szinházlátogatók. De ők már kanóczillatot éreznek s megtudták, hogy
Károly herczeg Szászországba siet. Más halandó fut a nagy
hadseregek elől: a komédiások eléje sietnek s ha egy városnak az
egyik kapuján az ellenség vonul be trombita, dobszóval, a másik
kapuján a histriók csapatja nyomakodik elő szintén dob,
trombitaszóval. Ezektől tudom én, a mit még Frigyes király nem tud,
hogy a míg itt Prága körül a pandurok, huszárok boszantják
portyázásaikkal, az alatt Károly főherczeg hetvenezer főnyi
sereggel közelít feléje Drezda felől.</p>
<p>Frigyes nyugtalankodni kezdett: felállt a helyéről.</p>
<p>– Ne békétlenkedjék, kicsikém. Ezóta már a király is tudja azt:
holnap már nem fog ön neki ujságot mondani vele. Tegnap délelőtt
hatalmas janicsárzene riasztott fel. Azt hittem, megint komédiások
jönnek: kisiettem az erkélyre. Hát kicsiny külömbséggel ugyanaz a
pereputy. Csakhogy ezek nem a közönség megnevettetésére játszanak.
Trenk Ferencz jött a veres köpönyegesei élén. Egész török muzsika
jár előtte, síp, dob, trombita, réztányér, csinelli, fantasztikus
jelmezbe bujtatott czigánybanda. Ezzel hirdeti jövetelét. Egyenesen
ide tartott az én kastélyomba. Ellenállhatatlan vágya volt, hosszas
távollét után, ismét találkozhatni velem. Alig ismertem rá. Azelőtt
sem volt valami szép, de a lőporrobbanás óta össze-vissza van dulva
az arcza veres forradásokkal s tele szórva fekete pontokkal;
egy-egy pamat szakáll, bajusz, mint a jégverte vetés, berzed ki
belőle.</p>
<p>«Megszépültem, ugy-e?» enyelgett, mikor rokoni öleléséből
kibontakoztam. «Mennyi szép időt elvesztegettünk azóta mind a
ketten! No de a mi halad, nem marad. Holnap meg fogja ön látni a
szebbik Trenket, az unokaöcsémet.» <span class="pagenum"><a name=
"Page_71" id="Page_71">-71-</a></span></p>
<p>– Ő már tegnap értesülve volt a kémei által, hogy ön egy
volontér-csapatot állít össze, a melylyel rekviziczióra fog
kiindulni. S megtett minden intézkedést, hogy akármerre veszi ön az
utját, mindenütt kész kelepczébe kerüljön.</p>
<p>Nekem természetesen, mint egy osztrák tábornok özvegyének, ezt a
tervet nagy helyesléssel kellett fogadnom.</p>
<p>«Hallom, hogy igen szép gyerek a ficzkó: monda Ferencz; csupa
tej és rózsa az arcza; még a szakálla sem ütközik. No, majd adatok
rá szép chlamiszt, a milyent Ganymedes visel a komédiában. Ezer
ördög: a szerezsánjaimnak kell egy Ganymedes, ez jó lesz
annak.»</p>
<p>Frigyes most már dühösen ugrott fel a helyéről s a kardja
tokjával ütögette a padlót.</p>
<p>Miranda kaczagott rajta.</p>
<p>– No lássa ön! Ilyen atyafiságos tréfa várt önre ennél az
ekszpedicziónál. Én ma a kastély tornyáról néztem a távcsövemmel az
ön közeledését. Láttam, micsoda nagy ostobaságokat követ ön el. A
csapatja jobbik részét, a huszárokat felküldi a kolostorba, a
gyöngébb csapatjával közelít a kastély felé, a gyalogosokkal.
Édeském! Az ilyen taktikával nem lesz az ember hadvezér. Önnek az
lett volna a feladata, hogy azt az ötven huszárt szerte szét
portyáztassa, kifürkészve, nincs-e valahol a parkban, a
templomkerítés mögött, az árokban elrejtőzött ellenség? Én tudtam,
hogy van. Itt lappangott a huszárcsapat a vadas kertemben. Ön kész
prédának hozta ide magát. Virgácsot érdemelne ezért a
könnyelműségeért, mint egy rossz gyerek. Én önt még nem láttam,
csak a Ferencz iránti gyülöletem sugallta, hogy megszabadítsam.
Talán még egyéb ok is. Egy inasomat parasztruhába öltözve, kerülő
uton a kolostorhoz futtattam, az ön altisztjének üzenetet küldve,
hogy siessen rögtön a hadnagya megszabadítására. De addig is ön a
legnagyobb veszélyben forgott. Arról bizonyos voltam, hogy egy
gárdista kornet, ha egy kastélyba szüleséget <span class=
"pagenum"><a name="Page_72" id="Page_72">-72-</a></span> rekvirálni
beront, el nem mulasztja látogatást tenni a kastély uránál. Hanem
az megint bizonyos volt, hogy a mint ön meghallja, hogy az udvaron
lárma van: verekednek, le fog sietni, s akkor veszve van. Meg nem
ölik, mert arra parancsuk van; de van egy stratagémájuk, a mivel
minden vitézséget csuffá tesznek, egy kerek hálót hajítanak önnek a
fejére, melybe gubanczolva, ha Herkules erejével bir is, le kell
fegyvereztetnie. Akkor aztán megkötözve, lóra dobják s elvágtatnak.
A megmentésére jövő huszárok nem érik ezeket utól. Én tehát egy
drasztikus eszközhöz folyamodtam önnek a megmentésére.</p>
<p>Tehát csak drasztikus módszer volt: semmi egyéb!</p>
<p>Miranda egész hideg vérrel nézett szét, valamit keresett.
Frigyes kitalálta: a szivarját, a mit a kerevet melletti polczkára
tett le. Sietett neki vele szolgálni.</p>
<p>– Köszönöm; másodszor nem gyujtok rá a szivarra ha kialudt.</p>
<p>Ez is napkeleti virágnyelv volt.</p>
<p>S uj szivarra gyujtott, annak a füstjét fujta az ifjú szeme
közé.</p>
<p>– Már most még egy jó mappát kell önnek átadnom a melyben veres
vonallal megjelölve találja meg ön a kerülő utat, melyen a
királyhoz egész kényelmesen eljuthat a szénás szekereivel együtt; a
huszárjait hadirend szerint à cheval bocsátva az ut két oldalán az
esetleges ámbüszkádok felverésére. Az avantgárdáról és arriere
gárdáról se feledkezzék meg. E kerülő uton ki fogja ön játszani a
pandurvezér minden kelepczéit s holnap délig rátalál a király
táborára. De semmiféle lövöldözés által ne hagyja magát
zavartatni.</p>
<p>Ez a hölgy úgy beszél, mint egy tapasztalt katonáné.</p>
<p>De Frigyes is úgy fogadta az utasításokat, mintha a generálisa
szájából jönnének.</p>
<p>– Grófnő! Én az örök hála érzetét fogom ön iránt megőrizni
szivemben.</p>
<p>– Sohse hálálkodjék ön; én első sorban Frigyes <span class=
"pagenum"><a name="Page_73" id="Page_73">-73-</a></span> királynak
akartam jó szolgálatot tenni. Az a bonne fortune, a mi önt érte, a
királynak szólt, nem önnek.</p>
<p>– Ah «Per procura!» szólt nevetve Frigyes.</p>
<p>A nevetést a hölgy is viszonozta.</p>
<p>– No lássa ön: ez jó bon mot volt egy gárdista kornettől. Hát
per procura…</p>
<p>Trenk Frigyes kezdette már egész közelből látni ezt a
hölgyet.</p>
<p>Frigyes király mellé is oda illenék egy Chateauroux
herczegnő.</p>
<p>Reasszumálva a látottakat, hallottakat és tapasztaltakat, ez a
fantázia nem is egészen ködfátyolképnek való.</p>
<p>Trenk Frigyes egy tiszteletteljes kézcsókkal vett bucsut
tündérasszonyától, ki őt, a hogy kitüntetett vendéget szokás, egész
a lépcsőtornáczig kikisérte. Ott is még gyönyörü büsztjével a
lépcsőkorláton keresztül dőlve, utána nézett.</p>
<p>Mikor már odalenn volt Frigyes a korridoron, megcsendült a delnő
szava.</p>
<p>– Apropos! Trenk! Jőjjön csak vissza! Még egy mondani valóm van
önnek.</p>
<p>Az ilyen visszahivás követte mondanivalók szoktak igen
kellemesek lenni.</p>
<p>Frigyes négyesével ugorva át a lépcsőket, sietett Miranda előtt
teremni.</p>
<p>A szép asszony akkor a két gömbölyü karját Frigyes két vállára
téve, olyan közel hajolt hozzá, hogy csakugyan azt hihette, hogy
ebből egy szívteljes bucsucsók lesz: pour la bonne bouche.</p>
<p>De bizony nem az lett. A hölgy azt sugta Frigyesnek a
fülébe:</p>
<p>– Majd elfeledtem önnek a legnevezetesebbet elmondani. Az ön
kedves nagybátyja néhány nap előtt önnek igen jó szolgálatot tett.
A pandurjaival megrohanta Budweisst, melyet a porosz Walrabe ezred
tartott megszállva. A poroszok az első rohamra kapituláltak.
Trenknek a pandurjai aztán süveget cseréltek a poroszokkal. Csupa
tréfa <span class="pagenum"><a name="Page_74" id=
"Page_74">-74-</a></span> volt látni a veres köpönyegeseket az önök
granátosainak hegyes püspöksüvegforma bonnetjeikkel a fejükön.</p>
<p>– S ezt nevezi a grófnő nekem tett jó szolgálatnak? szólt
Frigyes elkomorodva.</p>
<p>– Várja ön be a végét. Budweiss kapitulácziója után gyorsan, még
az nap feladták a poroszok Trenk Ferencz pandurjainak Thábor és
Frauenberg várait s ez utóbbiban foglyul esett a Walrabe és Kreuz
ezredek dandárparancsnoka, A.. Z. herczeg. Az isteni Amália
herczegasszony most már hosszú időre szalmaözvegy.</p>
<p>Ezzel a két ujja hegyét Frigyes ajkára nyomva, mint a hallgatás
pecsétjét, a szeme közé nevetett a hölgy s aztán elfutott, még
egyszer visszafordulva az ajtóban s egy daemoni incselkedő
kacsintás nyilát lőve a szivébe, a hogy a futó pártusok
szoktak.</p>
<p>Frigyes elámulva állt ott, egészen buta képpel: egész darázsraja
által a legviszásabb érzelmeknek körülrajozva.</p>
<p>Két porosz ezred megadta magát egy pandurvezérnek! Minő szégyen,
minő gyász! S maga az ezredek parancsnoka, a vezérek kitünője, A..
Z. herczeg elfogva. Minő szerencsétlenség!</p>
<p>De az imádott hölgy egyedül maradt! Minő öröm, minő
szerencse!</p>
<p>Frigyes király elveszté ezt az egész hadjáratot! Minő
siralom!</p>
<p>De most sietve fog seregestől Berlinbe visszatérni! Minő
öröm!</p>
<p>Ezen az egy rövid délutánon Trenk Frigyes a paradicsom
gyönyöreitől kezdve a purgatórium kinszenvedéseig mindent
megkóstolt.</p>
<p>Az alkonyat oltalma alatt utra kelt huszonkét megterhelt
szénásszekerével.</p>
<p>Egész éjjel folyton hallotta a puskalövéseket, melyeket Trenk
Ferencz pandurjai váltottak egyes porosz szénázó csapatokkal.
Éjféltájban egy erdőből negyven lovas vágtatott eléje, a kikben
porosz ulánusokra ismert. Azok is <span class="pagenum"><a name=
"Page_75" id="Page_75">-75-</a></span> szénázni jártak. Saját
magukat ki tudták vágni a pandurok közül, de szekereik ott
vesztek.</p>
<p>Most aztán ez a negyven lovas is szaporítá az ő csapatját, mely
másnap dél felé szerencsésen baj nélkül elért a király
táborába.</p>
<p>Csak Frigyes szivének volt baja.</p>
<h2><span class="smaller">VII. FEJEZET.</span><br />
FERDE HELYZET.</h2>
<p>Trenk Frigyes a porosz tábor előőrseit és bagázsiás szekereit
már hajnalban maga előtt találta s ebből megtudhatá, hogy a király
serege keleti irányban mozdul előre s gyors menetben halad.
Konopist közelében talált rá a főhadiszálláson. A király épen
sátorában ebédelt legközelebbi környezetével. Ágyutalpakra
fektetett szekéroldalak képezték az asztalt, sült marhahus főtt
csicsókával (topinambur) a vendégséget. Italul szolgált a jóféle
almabor (Gose), a mi ott helyben készül.</p>
<p>A király maga használta ülőkének az almaboros hordót, még pedig
úgy, a hogy Bachust szokták rá pingálni, lovagolva, hátul a csap a
hordóba volt ütve; ha kifogyott a kanna, a király maga töltötte
teli. Azt a szép tabourettet, melyet a királyné sajátkezüleg
himzett számára, átengedé az angol követnek, a ki jobbján ült s
kivételképen brandyval frissitette fel magát.</p>
<p>Mikor Trenk Frigyes a király sátorába belépett, nagy üdvriadal
támadt a vendégeskedő társaságban.</p>
<p>– Ah! Itt van Trenk! Megérkezett Trenk.</p>
<p>Mindenki azt hitte róla már, hogy odaveszett, minthogy egész
éjen át elmaradt.</p>
<p>– Nos, Fritzi! szólt a király, hát egyedül jön maga?</p>
<p>– Nem, felség, másodmagammal s azzal a kék köpönyege alól
előhuzott egy tokaji boros átalagot s azt a király elé tette.
<span class="pagenum"><a name="Page_76" id=
"Page_76">-76-</a></span></p>
<p>– Hát ezt hol vette?</p>
<p>– A jámbor beneschaui barátok disputálták rám erővel hogy hozzam
el felséged számára.</p>
<p>– És a katonái?</p>
<p>– Két vadász kivételével, a kiket Trenk huszárjai levágtak, mind
itt vannak.</p>
<p>– De megfizetett értök?</p>
<p>– Hetet a kettőért. Huszonkét huszárt pedig elhoztam foglyul. A
lovaikat huszonkét szénásszekér elé fogattam; azok is eljöttek
szépen.</p>
<p>Nagy örömriadal támadt e szóra! Huszonkét szénás szekér! Ebben
az inséges időben. Voltak Tamások, a kik nem hittek benne, a míg
saját szemeikkel nem látták, hogy csakugyan létezik ilyen
heraldikai csoda! Nagyobb csoda, mint a kétfarku oroszlán: szénás
szekér!</p>
<p>Ez aztán a csodahős!</p>
<p>S még foglyul is ejti a megtámadóit: a másik Trenk mesevitéz
huszárjait, egész csapatszámra! S keresztül sétál trombita szóval a
pandurok táborán, melyben a többi vállalkozók mind odavesztek. Sőt
még egy elszakadt után csapatot is felszed az uton s azt is magával
hozza.</p>
<p>– Ide ülj mellém! Mondá a király, helyet szorítva Frigyesnek
maga mellett. Hozd ide magadnak azt a dobot a szögletből; arra ülj
s azzal eléje tolta a rosztbifes tálat, hogy szeljen belőle.
Frigyes nem is hagyta magát kétszer kináltatni. Falt mint egy
farkas: minden hozzá intézett kérdést hallatlanná téve.</p>
<p>A király láthatólag gyönyörködött benne.</p>
<p>Majd az angol követhez fordult s Trenk vállára téve kezét, azt
mondá neki:</p>
<p>– C’est le matador de ma jeunesse!</p>
<p>Trenk pirult e dicséret miatt. Volt oka a pirulásra. Madame
Circe mondhatná azt meg, hogy milyen matador? Hüvelybe tett
fegyverrel.</p>
<p>A tokaji boros átalag kézrül-kézre járt: azt nem szokták
kláziból inni, hanem az akonáról. Malicziózus egy edény!
<span class="pagenum"><a name="Page_77" id=
"Page_77">-77-</a></span> Tüdő kell hozzá, hogyha az ember egy
kortyot ki akar belőle szivni.</p>
<p>Az ebéd végeztével a király kijött a sátorából, mustrát tartani
a Trenk Frigyes által elhozott szekerek, katonák és foglyok fölött.
Azok rendben fölállítva vártak a sátor előtt. A saját katonáit
megdicsérte, a foglyokon végig próbálta nyelvtudományi ismereteit s
miután azok se a magyar, se a szarmata kérdésekre nem feleltek s
még arra a kérdésre is, hogy «styi rumunyesztye?» csak a fejüket
rázták, meggyőződött, hogy azok valami egészen ismeretlen népfajhoz
tartoznak.</p>
<p>Azzal ott a vezérek csoportja előtt levette a nyakából a
szalagon függő katonai érdemrendet s azt Trenk Frigyes nyakába
akasztá.</p>
<p>– Jutalmul e derék hőstettért!</p>
<p>Trenk Frigyes alig tudott valamit rebegni. A lelke azt mondá,
hogy soha még érdemrend rosszabbul meg nem volt érdemelve.</p>
<p>A király még e fényes kitüntetésen fölül egy erszénynyel is
megjutalmazta Frigyest. Az erszényben ötszáz arany volt.</p>
<p>Ez a szénának az ára.</p>
<p>De Trenk a maga részéről szintén nem maradt hátra a
nagylelküségben. A király által ajándékozott pénzből az őrmesternek
és a káplároknak husz Frigyes-aranyat adott egyenkint s minden
katonának egy aranyat, azonfelül az ezredkáplánra rábizott száz
aranyat, hogy ezt majd a két elesett vadász édesanyjának küldje
el.</p>
<p>Ezzel a bőkezüséggel gondolta biztosítani a hallgatásukat.</p>
<p>Hiszen egész dicsősége addig tart, a mig ezek ki nem beszélik az
igazat.</p>
<p>Jasinszky karon fogta s fensőbbségi grácziával gratulált neki e
szép katonai bravurhoz.</p>
<p>– El kell nekünk mondanod, hogyan ment végbe ez az egész
brilliáns affér?</p>
<p>Most aztán Frigyesnek kellett volna hazudni egy <span class=
"pagenum"><a name="Page_78" id="Page_78">-78-</a></span> hősi
fordulatokkal teljes mesét. Meg voltak a hozzá való eszközei: nagy
költői tehetséggel volt megáldva. De azt nem vette most elő.</p>
<p>– Bocsássatok a sátoromba. Két éjszaka nem aludtam. Folyvást a
nyeregben. Fáradt vagyok, mint a kutya.</p>
<p>Mielőtt még is a sátorába bocsátották volna, a király mégegyszer
behivatta őt magához. A király egyedül volt vele.</p>
<p>– Tudja maga már a tábori jelszót?</p>
<p>– Még nem közölték velem, felség.</p>
<p>– Akkor ne is tudakolja. Mire fölébred, más jelszó lesz: azt
közlöm magával: «Mollwitz!»</p>
<p>– «Értem» felség.</p>
<p>– Mért nyomta meg azt a szót, hogy «értem»?</p>
<p>– A jelszó azt jelenti, hogy szembe megyünk az ellenségre és
megverjük.</p>
<p>– Helyesen magyarázta. Hát azt tudja maga, hogy igazi
ellenséggel állunk szemben?</p>
<p>– Tudom felség. Lotharingi Károly érkezett meg a rajnai
hadsereggel; csatlakozott Nádasdy hadtestével és a szász
hadsereggel. Drezda felől közelítenek.</p>
<p>– Helyes. Előttünk Lotharingi Károly, a hátunk mögött Trenk
Ferencz. Micsoda rokonságban áll maga ezzel a Trenkkel?</p>
<p>– Apáink testvérek voltak, de egymást nem szerették. Életutjaik
külön váltak. Én és nagybátyám Ferencz sohasem láttuk egymást.</p>
<p>– Többet nem tud maga a nagybátyja felől?</p>
<p>– A mit hallásból-mondásból lehet tudni: vitéz embernek, de
rossz jellemünek irják le. Nem az én dolgom, biráskodni fölötte. De
ha a csatatéren találkozunk, valamelyikünk le fogja vágni a
másikat, annyi bizonyos.</p>
<p>– Ezt szeretem hallani. A míg én a derék sereggel előre nyomulok
Lotharingi Károly ellen, az alatt maga a tartaléknál marad a testőr
századdal és részt vesz a <span class="pagenum"><a name="Page_79"
id="Page_79">-79-</a></span> hátvéd csatározásaiban s rajta lesz,
hogy az ellenfélt visszaverjék.</p>
<p>– Nem lesz nehéz feladat, felség.</p>
<p>– No, csak semmi elbizakodás. Trenk Ferencz jókora haderővel
rendelkezik s gyors mozdulatokra képes. Ma három hiobhir érkezett
hozzám egy óra alatt. Budweiss és Frauenberg kapitulált egy
ágyulövés nélkül s utánuk másnap Thabor, a Walrabe-ezreddel. A
másik kettővel nem törődöm. Szedett-vedett hesszeniek voltak; de a
Walrabe-ezred! S különösen a hadakban edzett főparancsnok A… Z.
herczeg…</p>
<p>Ennek a névnek a kimondásánál a király soká nézett Trenk Frigyes
szemébe. Olyan volt e királyi szemek nézése, mint a gyujtó üveg
sugártüze. Trenk Frigyes kiállta azt.</p>
<p>Egy pillahunyorítás nem árulta el az érzelmeit.</p>
<p>Pedig teljes nyugalmat mutatni is veszedelem volt. A… Z. herczeg
nagy tekintély volt a hadseregnél s Trenk Frigyes gyakran volt neki
meghivott vendége. Egy kicsit mégis csak kellene mutatni a
megütközést az elfogatás fölött, ha már az örömöt nem akarjuk is
elárulni.</p>
<p>– No! És maga annyit sem mond ily kitünő pártfogójának a
balesetéről, hogy «Isten őrizz!»</p>
<p>Trenk Frigyes nyugodtan felelt:</p>
<p>– Ezt a rossz hirt már tegnap ilyenkor hallottam, felség. Nem
lepett meg.</p>
<p>– Kitől tudhatta meg?</p>
<p>– A fogoly huszároktól.</p>
<p>– Hát tud maga ezeknek a fogoly huszároknak a nyelvén
beszélni?</p>
<p>– Én nem; hanem a háziasszonyom, a kinek a kastélyában szállva
voltam.</p>
<p>– Ah há! Tehát magának háziasszonya volt.</p>
<p>– Tudósításomban mindent elő fogok adni. Beneschau
földesasszonya Sch..in grófnő. Ő küldte általam fölségednek az
élelmi szereket a kocsikkal együtt, hódolatból. <span class=
"pagenum"><a name="Page_80" id="Page_80">-80-</a></span></p>
<p>– Szép-e?</p>
<p>– Igen distingvált hölgy.</p>
<p>– Nem azt kérdeztem, hogy milyen a magatartása? hanem hogy
szép-e?</p>
<p>– Nagyon szép, fölség.</p>
<p>– Megfizetett maga az élelmi szerekért?</p>
<p>– Ismétlem, hogy ajándékba küldte felségednek.</p>
<p>– Nekem igen! De maga csak nem maradt adósa?</p>
<p>Trenk Frigyes minden prüderiáját elővette, hogy
szabadkozzék.</p>
<p>– Mit gondol, fölség? Ilyen helyzetben! Ellenséges tábor
közepett!</p>
<p>– Ejh! Katona fegyverének mindig fel kell huzva lenni. De csak
megölelgette a bucsuzáskor?</p>
<p>– A bucsuzáskor nem, fölség.</p>
<p>– No hát az alkudozáskor. Az én nevemben, per procura.</p>
<p>A király nevetett; erre aztán Trenk Frigyes is elnevette magát,
míg hirtelen észrevette, hogy ezzel a nevetéssel a titkába enged
látni s nagy hirtelen összeszedte magát.</p>
<p>– Az etikett korlátai között.</p>
<p>– Jól van, ismerjük ezt a dolgot. Most elmehet aludni. Estére
megkapja a parancsomat.</p>
<p>Trenk Frigyes a királytól kijövén, sietett a sátorát fölkeresni,
a hol a két lovászlegénye várt reá; a sátor mögött volt a két
vezeték paripája. Leveté magát a medvebőrre s rögtön elaludt. Az
esteli trombitaszó ébreszté föl.</p>
<p>Akkor tudta meg, hogy a király a főhadiszállással együtt már
délután elköltözött s őt a testőrségi századdal együtt hátrahagyta,
négy ágyuval. Hanem azt az ötven huszárt, a kik a kirándulásban
részt vettek, magával vitte a király.</p>
<p>Trenk Frigyes fel tudta fogni helyzete ferdeségét.</p>
<p>Ma minden ember az ő csoda vitéz tettéről beszél; bámulják,
irigykednek rá: nagy jövendőt jósolnak neki; <span class=
"pagenum"><a name="Page_81" id="Page_81">-81-</a></span> de ha a
király maga elé találja hivatni Norbertet, a huszár őrmestert s
elmondatja vele magának az egész hadi kalandot, egyszerre kisül,
hogy a vezénylő tisztnek ebben az egész bravourban csak
szégyenteljes kelepczében kussadás jutott. Ekkor aztán, ha kérdi
valaki: hol nyerte ez a «grüner Junge» azt a vitézségi érdemrendet?
azt fogják rá felelni: «madame alkovenjében».</p>
<p>Ez a nyugtalanító érzés kisérte őt az egész hadi uton. Harmadnap
utólérte a királyt s azontul ő vezette az első szakaszt a testőr
lovasságnál; a király a dobverők szakaszánál lovagolt.</p>
<p>Egyszer odainti magához a király Frigyest, s azt mondja
neki:</p>
<p>– No Trenk, most ráérünk a dolgunk felől: beszélje el nekem,
hogyan történt az a maga vitézvágása Beneschauban?</p>
<p>Frigyes elmondott mindent a királynak hiven, szépítés nélkül;
bevallotta az elkövetett nagy hibát, a minek balkövetkezéseitől
csak egy asszony furfangja s az altisztjei vitézsége szabadíták
meg.</p>
<p>A király arczvonásain látszott a meglepetés. Nem árulták el még
neki e titkot: Frigyes szájából hallotta ezt először, mint
önkénytes vallomást.</p>
<p>– No lássa, ezt szeretem, hogy igazat mond. Nem titkolja el a
hibáját, nem kérkedik hamis érdemekkel. Azért a hőstett érdeme csak
maradjon a magáé. Megtörtént ez már hires hadvezéreken is, hogy
hibából nyerték meg az ütközetet. Mollwitznál magam is megfutottam
s csak másnap tudtam meg, hogy fényesen győztem: derék gránátos
ezredeim legázolták az ellenséget. Kicsinyben magával is ez
történt. Köszönjük meg Fortuna istenasszonynak, hogy ránk
kacsintott. Hanem már most ezzel aztán vége legyen ám az
istenasszonyokkal való kaczérkodásnak! Maga fiatal ember, sok szép
tehetséggel van megáldva. Szive, feje helyén. Tudományos
képzettsége sok. Testgyakorlatokban, férfi-küzdelmekben az elsők
közül <span class="pagenum"><a name="Page_82" id=
"Page_82">-82-</a></span> való. Lelkében tetőtől-talpig nemes
ember! Ezt ne vegye dicséretnek. Egyetlen egy indulat képes lesz
magánál mindezeket a jó tulajdonságokat lerontani. Ez az érzékiség.
Erre pedig magának nagy hajlandósága van. Egyetlen egy órájáért a
gyönyörnek maga el fogja veszteni az eszét, elfeledi a
kötelességét, elárulja a hazáját s lesz komisz, alávaló jellem,
háládatlan, fizetett kém. Ez mind lesz magából, ha be nem
vakczináltatja magát a szerelem ragálya ellen.</p>
<p>És azután még egy félóráig tartotta atyai oktatásokkal Trenk
Frigyest a király, mellette lovagolva.</p>
<p>Elmondta neki, hogy ilyen idős korában ő nála is hasonló
pusztító betegség volt az érzékhevülés, ő is el tudott minden
kötelességet felejteni egy édes csengő hangért; az ábrándok
világába hagyta magát ragadtatni.</p>
<p>És azután áldva emlékezett vissza arra az atyai vas kézre, mely
ábrándjait kiméletlenül összetörte és eltévedt fiát a
férfifeladatok teljesítésére kényszeríté, egy börtönfelügyelő
szigoruságával.</p>
<p>– Én hasonló atyai gondviselést fogok maga felett gyakorolni,
mondá a király. Én magából egész embert akarok csinálni. S ha nem
megy máskép, összetöröm s ujra öntöm, a hogy én velem tett az apám.
De tudja maga, mi a neve annak az ujraöntő anyamintának? Börtön.
Maga most azért a beneschaui asszonyhistóriáért rászolgált egy
esztendei várfogságra. Ez most el van téve; de nincs elengedve. De
eszébe jusson magának, valahányszor még egy olyan hosszan aláomló
asszonyi hajzatot, mely egy tündértermetnek utolsó takarója, végig
czirógat a kezével, hogy Frigyes király fekete könyvébe be van irva
az adóssága.</p>
<p>Frigyes a könyekig meg volt hatva a király atyai dorgálásai
által. Szentül fogadta, hogy spartai életet fog élni ezentul.</p>
<p>A király megerősítette ebben a szándokában. Valóban semmi sem
oly hathatós védelem egy ifju férfira nézve a <span class=
"pagenum"><a name="Page_83" id="Page_83">-83-</a></span> szerelem
és bujaság csábító démona ellen, mint a test edzése,
fegyvergyakorlat, athlétai versenyek: a merész daczolás az
elemekkel, a szomjazásban és koplalásban való tökéletesítés, a hogy
már a Gradus ad Parnassum mondja, melyet minden syntaxista ismer:
«Multa tulit, fecitque puer: sudavit et alsit. Abstinuit Venere et
vino». (Hej sokat eltürt s tett a fiu izzadva, didergve. Elkerülé a
szerelmet, a bort.)</p>
<p>Azután majd ha Berlinbe visszatérnek, ott lesznek Trenk Frigyes
előtt a hires tudósok, Pöllnitz, La Mettrie, Jordan: azokkal
társaloghat, azoknak a szelleméből sokkal több táplálékot gyüjthet
a lelke számára, mint holmi hiábavaló asszonyszemélyek
fecsegéseiből.</p>
<p>Trenk Frigyes egészen megadta magát. Ünnepélyesen felfogadta,
hogy ezentul napjának minden óráit a vivó és lovagló porondon fogja
tölteni, a hevülések ellen jeges fürdőket vesz: éjszakáit a
tudományoknak fogja szentelni s ha egy asszonnyal összetalálkozik,
annak csak a czipője orrát fogja nézni lesütött szemmel.</p>
<p>Tesz az ember ilyen fogadásokat, mikor naphosszant masirozik
hóval vegyes záporesőben, sárban, éhezve s keresve az ellenséget, a
kivel össze akar verekedni.</p>
<p>Hogy azután megtartja-e ezeket a fogadásokat, az otkolon-illatos
szobában, a kandalló tüzénél, a forró puncs szürcsölése mellett? Az
megint más kérdés.</p>
<h2><span class="smaller">VIII. FEJEZET.</span><br />
A KÉT TRENK SZEMTŐL SZEMBEN.</h2>
<p>II. Frigyes rátalált a keresett ellenfélre. Lotharingi Károly
szembe jött rá, egyenlő haderővel.</p>
<p>Marsovicznak hivják a helyet, a hol II. Frigyes elvesztette –
nem az ütközetet – hanem az egész hadjáratot. Ütközetre nem került
a sor.</p>
<p>Pedig mind a két tábor katonáinak forrott a vére <span class=
"pagenum"><a name="Page_84" id="Page_84">-84-</a></span> a
verekedési vágytól. De a «mama» azt mondta a gyerekeknek: «Csitt!
mentek aludni!» Ez a mindnyájunk közös mamája, a föld: ez
akadályozta meg a verekedést.</p>
<p>Lotharingi Károly serege egy félkör alaku hegyen tanyázott, a
hegy lankáin elhelyezett ágyuütegekkel. A hegy mindkét oldalán volt
egy tó, melyeket egy lomha folyásu csatorna kötött össze. A
csatorna két oldalán süppedékes mocsár.</p>
<p>Szemben II. Frigyes hadserege szintén egy hegymagaslatot foglalt
el; a két ellenség egymásnak a beleibe láthatott: megszámlálhatták
az ágyuikat, lovasezredeiket; láthatták minden mozdulataikat.
Azonban nem is mozdulhattak. Itt meg kellett állniok és egymással
farkasszemet nézniök. A két ellenfél egymásnak az állását csak
keskeny völgyeken át közelíthette meg; de maguk azok a hegyvápák is
ketté voltak szakítva, mély sziklameredélyektől. Sziklák, mocsarak,
tavak, lehetetlenné tették az ütközetet. Károly herczeg meg sem
mozdult a helyéből. Neki kényelmes helyzete volt: hadserege bőven
ellátva élelemmel. De Frigyes király háta mögött minden élelmezést
lehetetlenné tudott tenni Trenk bátya. A király belátta, hogy a
támadás lehetetlen. Visszavonulót fuvatott. Átvonult seregével az
Elbe tulsó partjára. Az egész hadjárat el volt veszve. Vissza
kellett adnia Csehországot egy ágyulövés nélkül, a hogy
elfoglalta.</p>
<p>A visszavonulás Szilézia felé teljes hadi rendben történt meg,
három hadoszlopban, taktikai szabályok szerint. Lotharingi Károly
serege csak nagy távolban kisérte; de meg nem támadta a hazatérő
ellenséget. II. Frigyes maga egy dandárral, melyet a lovas és
gyalog testőrség s a gárdagranátosok két zászlóalja képezett, négy
tábori ágyuval vonult a centrumban; ellenségnek hire-nyoma sem
volt. A királylyal volt együtt az egész főhadiszállás.</p>
<p>Estére Kollin városában szállt meg a király. Ez a hely meg volt
babonázva rá nézve. Már az első látogatása is fatális volt benne.
<span class="pagenum"><a name="Page_85" id=
"Page_85">-85-</a></span></p>
<p>A mint besötétült, az előőrsre kiállított huszárpikétek
nyargalvást jöttek jelenteni, hogy nagy csapat magyar lovasság
közelít. A huszárok annyira vitték a vakmerőséget, hogy
beszáguldoztak a városba s ott lövöldözték ki a karabélyaikat.</p>
<p>Jasinszky, a gárdisták főparancsnoka, kiküldte egy szakasz
lovassal Trenk Frigyest kémszemlészetre; az nem sokára azzal a
hirrel tért vissza, hogy az egész mező hemzseg a száguldozó magyar
huszárságtól.</p>
<p>A parancsnok erre utasítá, hogy menjen a királyt fölkeresni s
kérje a rendelkezését.</p>
<p>Frigyes lótott-futott a városban, keresve a királyt: senki sem
tudta neki megmondani, hogy hová lett? Az egész haditanács nem
tudott tanácsot adni. Végre a király inasa tudatá vele, hogy ő
felsége felment a toronyba.</p>
<p>Frigyes utána sietett. Ott találta a királyt a toronyablakban,
perspectivával a kezében.</p>
<p>– Mit akar kend? kérdezé boszusan a király, mikor Trenk
megszólította.</p>
<p>– Parancsát várom, fölség, hogy mit tegyünk?</p>
<p>– Tegye kend, a mit akar! Iparkodjék a bőrét megmenteni.</p>
<p>– A parancsnokom kiván utasítást kapni a lovas gárda
számára.</p>
<p>– No, hát vigye neki az utasítást, hogy a lovas gárda huzódjék
ki az első hóstádból, s álljon fel a második hóstádban a glaszin,
maradjon mindenki a nyeregben.</p>
<p>Akkor jött egy sűrű zápor, mely eltakarta az egész vidéket, a
király nem látott semmit a toronyból. Koromsötét éjszaka lett.</p>
<p>Trenk Frigyes sietett az utasítással Jasinszkyhoz s azzal a
lovas gárda átvonult a városon a hostádba.</p>
<p>A királynak volt sejtelme a veszély komolyságáról. A helyett,
hogy a dandárját a belvárosban összpontosította volna, az egészet a
hátsó külvárosban állítá fel, a honnan kijárás van. <span class=
"pagenum"><a name="Page_86" id="Page_86">-86-</a></span></p>
<p>A zápor megszünt, hanem azért a borult ég miatt sötét volt. De
nem sokára lett aztán világítás elég! Megérkezett Trenk Ferencz a
maga pandurjai élén s első dolga volt egy pár magas házat
felgyujtani. A veresköpenyegesek elfoglalták a szélső házakat s
azoknak az ablakaiból kezdték meg a puskázást a poroszokra.</p>
<p>Ő maga, a fővezér, fekete lován, veres dolmányban, ott
nyargalászott vakmerően, parancsokat osztva, a pokoli világítás
közepett. Néha olyan közel jött Trenk Frigyeshez, hogy az arczát
megláthatta. Álomviziónak is rettenetes volt az!</p>
<p>Közben szólt a török muzsika: öreg dob, trombita, klarinét;
hangzott a svihrovai nóta, a mibe beleénekelt a szerezsánok bömbölő
kardala.</p>
<p>S hogy ne csak tüzzel és vassal rontsa az elleneit, még azt is
kieszelte a pandurvezér, hogy a csatornagátat átszakíttatá s arra a
városba omló viz egyszerre ellepte a glaszikat. A testőrök lovai
hasig áltak az áradatban s soraikat tizedelték a pandurok golyói.
Trenk Frigyes századából hét testőr elesett s a saját lova is
megsebesült. Hallotta a golyónak a pattanását, mely annak a nyakán
behatolt. A paripa ágaskodott, hánykolódott, majd levetette lovasát
a nyeregből.</p>
<p>Szokatlan, megdöbbentő, minden hadi tudományt csuffá tevő volt
ez a harczmodor. Támadás egy város közepén, sötét éjjel, melybe a
felgyujtott házak lángja vet világot. A házakból lövöldöznek a
magát védeni képtelen lovasságra, melyre ráeresztették a csatorna
vizét. A megtámadott fél egy külvárosba beszorítva, a honnan csak
egy kapun át van kijárása. De künn a város előtti téren pedig az
ellenséges lovasság száguldozik s minden menekülési rohamnak
elvágja az utját.</p>
<p>Egy előnye volt csupán a király dandárának Trenk Ferencz fölött.
Az a négy tábori ágyu. Ez a fegyvernem hiányzott a pandurvezérnél.
Utálta az ágyut, mint haszontalan idővesztegető szerszámot. Neki a
várostromhoz elég <span class="pagenum"><a name="Page_87" id=
"Page_87">-87-</a></span> volt a lajtorja, meg a sötét éjszaka,
kézben a mordály, a fogak közé szoritva a görbe kard; így veszik be
a várakat. Csatában pedig épen semmire sem becsülte az öreg
lőszerszámot. Gyors száguldozásaiban csak akadályoztatta volna az
ágyu, a ki uszni sem tud s a sárban megreked.</p>
<p>És ez a négy apró hatfontos ágyu mentette meg II. Frigyest, hogy
Trenk Ferencz gárdástul, főhadiszállásostul együtt el nem fogta
Kolin városában. Minden oldalról körül volt már véve. Vezérei
elvesztették a fejüket. Senki s nem osztott parancsot.</p>
<p>A pandurvezér ellenben messze harsogó szóval kiabálta a
pandurjainak a jelmondatokat valami ismeretlen zsargonban, a mit az
ellenfél nem értett.</p>
<p>Ekkor egy ágyugolyó összezuzta a pandurvezér jobb lába
szárát.</p>
<p>Trenk Frigyes látta, a mint nagybátyjának a fekete lova magasra
felágaskodott s aztán hanyatt vágta magát, lovagját is maga alá
temetve. Az ágyuteke a lovat is megölte.</p>
<p>A pandurok odarohantak elesett vezérükhöz s azt lova alól
kiszabadítva, magukkal vitték.</p>
<p>Ezzel vége volt a harcznak: a király feje fölül elvonult a nagy
veszély. Ez az egy ágyugolyó megszabaditá.</p>
<p>A vezér megsebesültével az egész pandursereg elvesztette a
lelkét.</p>
<p>Minden hadi sikere az ő személyes vitézségétől függött. Soha sem
közölte alvezéreivel támadási tervét, a mit maga is a küzdelem
hevében gondolt ki s ha kellett, gyorsan megváltoztatott. A
harámbasák egyike sem volt képes a vezért helyettesiteni; az
okosabb főtiszteket pedig irigységből, féltékenységből elüldözte
maga mellől.</p>
<p>A pandursereg minden török muzsika nélkül kikotródott a
városból, a lovasság még egy ideig nyargalászott az elhagyott
utczákon; de éjfél után az is eltisztult. Másnap reggel a naszszaui
dandár sietett a király fölmentésére, s a pandurtábor, a milyen
gyorsan jött, úgy eltünt s többet nem zavarta a poroszok
visszavonulását. <span class="pagenum"><a name="Page_88" id=
"Page_88">-88-</a></span></p>
<p>– No, a maga drágalátos urabátyja ugyan szép kis tréfát
csaphatott volna velünk az éjjel! Mondá a király Trenk Frigyesnek,
mikor másnap ismét egymás mellett lovagoltak. Jó szerencse, hogy
agyonlőtték!</p>
<p>Trenk Ferenczet azonban nem lőtték agyon: nem olyan könnyen volt
annak a testéhez varrva a lélek. Felvitték Bécsbe s ott egy ügyes
kirurgus egymáshoz ragasztotta az eltört lábszárcsontját:
legfeljebb rövidebb lett az egyik lába, mint a másik; de azért
csakugy megülte a lovat, mint azelőtt s csak olyan kurucz ember
maradt, mint eddig volt.</p>
<p>II. Frigyes hazatért erősen megfogyott seregével, melynek
elveszíté egy harmadát, a nélkül, hogy egy ütközetet vivott volna,
s elveszté az egész hadjáratot.</p>
<h2><span class="smaller">IX. FEJEZET.</span><br />
A KORONÁK MARTYRJA.</h2>
<p>És a kinek a nevében, a kinek az érdekürügye alatt ez az egész
nagy hadjárat megindíttatott, a jó VII. Károly császár, mint éli
dicsősége világát azalatt?</p>
<p>II. Frigyes hadseregének támadó mozdulatával egyidejüleg a
császárt is visszahelyezték Bajorország székvárosába.</p>
<p>Ismét elfoglalhatá a Kandid Péter épitész remekében készült
ó-rezidencziáját, felvitetheté magát a csodaszép «császárlépcsőn»
végig a pompás audiencia termén, a tükrök termén s a száz lépés
hosszuságu gallérián, melyet a bajor uralkodók arczképei
ékesitenek; mindmegannyi pánczélos, hadverő alakok, királyi
jogarokkal, marschalbuzogányokkal a kezükben; mellettük az asztalra
téve a korona; némelyiknél kettő is.</p>
<p>Ott, a hosszu galléria vége felé letétetheti magát a vánkosokkal
felpóczkolt karszékbe; szemközt a saját arczképével, melyen Des
Marés György művész ecsete remekelt. <span class="pagenum"><a name=
"Page_89" id="Page_89">-89-</a></span> Ott láthatja magát a
császári ornátusban, egyik kezét a csipőjére, a másikat a német
császári koronára téve. Annak az árnyékában még két másik korona is
bujdoklik.</p>
<p>Igen! Ezek mind az ő koronái. Az arczkép alatt a czimei és a
neve felirva: «Serenissimus, potentissimus, ac invictissimus
Princeps Carolus VII. Dei Gratia Romanorum Imperator, semper
Augustus, Rex Germaniæ &amp; Bohemiæ, utriusque Bavariæ, Archidux
Austriæ» és a többi és a többi.</p>
<p>S ő csak azt az egyet irigyli attól az arczképtől, hogy az olyan
délczeg módra tud a lábán állni! Ő csak székben ülni képes, akkor
is csak úgy, hogy a jobb lába egy támlányra van fektetve,
bebugyolálva viaszkos vásznak és vatta közé. A köszvény gyötri,
mely éjjel-nappal nem tart szünetet.</p>
<p>A főudvarmester jön, messziről elkezdve a bókolást s hozza az
aranyos bőrtárczában a hadi jelentéseket, melyek legujabban
érkeztek stafétával. Azokat felolvassa a császár előtt, ki tölcsért
csinál a markából a füle előtt, hogy jobban halljon s közben
nagyokat nyög; jaj a térdem, jaj, hogy szurkál!</p>
<p>Örülni kellene a kapott tudósításon; de ez az arcz nem képes már
örömöt kifejezni: vonásaiban a fájdalom, a csüggedés, a boszuság
van megkövesülve.</p>
<p>Itt van Frigyes király gratuláló levele. Boldog uj esztendőt
kiván.</p>
<p>«Boldog új esztendőt.»</p>
<p>Csak egy boldog új napot tudna kivánni!</p>
<p>Erre valamit kellene válaszolni. A titkár kezében tartja már a
tollat.</p>
<p>De a mint lélekzetet vesz a diktáláshoz a nagy ember, rögtön
előveszi a gonosz hurut, minden szavát megszakítja a köhögés. Az
ápolója be van már tanitva a segédkezésre; addig ütögeti a
tenyerével a felséges úr háta közepét, mig a köhögés alább
hágy.</p>
<p>Az üdvözlő levél ezalatt megiródott. <span class=
"pagenum"><a name="Page_90" id="Page_90">-90-</a></span></p>
<p>A császár aggódva néz körül, hogy nem következik-e még valami
uralkodói tény, a melyet el kell végezni?</p>
<p>Van egy egész halom folyamodás. Kárvallott polgárok, kiket a
gyilkos, égető hadjárat minden vagyonuktól megfosztott, özvegyek és
árvák, kiknek kenyérkeresője elesett. Ez mind a jótékonysági
kommisszióhoz utasittatik.</p>
<p>Jó szerencse, hogy ezt a kellemetlen thémát félbeszakitja a
gyóntató atya megérkezése. Ez elől mindenkinek vissza kell vonulni.
A császár egyedül marad vele egy hosszu óráig. Egy olyan embernek
is lehet sok meggyónni való büne, a ki kezét, lábát nem tudja
megmozditani. A koronák tulajdonosának a kimondott szava, a
gondolatja is cselekedet. Jó, vagy rossz cselekedet! S ezt a pap
határozza meg.</p>
<p>A császár arcza egészen veres volt, mikor a káplánja eltávozott,
a kápláné ellenben fakó halovány. Nem adta meg neki az
abszolucziót.</p>
<p>Titok volt, a mit egymásközt beszéltek, annak a tárgyát nem volt
szabad megtudni senkinek, még a kanczellárnak sem.</p>
<p>A lelki felindulás azonban jótékony hatással volt a császár
életszervezetére. Ujra mozgásba jött a vére, felszakadt a flegmája.
Volt egy bizalmas embere, a kit legörömestebb látott maga körül: az
udvari szakácsa. Ez előtt nem volt titoktartó. Ha ez a jeles férfiu
naplót irt volna, rendkivül érdekes olvasmányt hagyott volna hátra
az utókornak.</p>
<p>VII. Károly császár nagy inyencz volt az akkori idők fogalma
szerint; mert a mai korban emberi iny el nem fogadná azokat a
mindenféle füszerekkel és savakkal, olajokkal megmérgezett
ételeket. S ezeknek az összeállitásában volt nagy müvész Kuncz
mester. S a császárnak igazi gyönyörüség volt a szakácsával az
ilyen csemegék fölött tanácskozni.</p>
<p>– Nagyon szeretem, hogy nem adta meg az abszolucziót,
szinczerizált ő felsége. Legalább nem kell hetenkint <span class=
"pagenum"><a name="Page_91" id="Page_91">-91-</a></span> kétszer
bőjtölnöm. Utálom a halakat, meg a csigabigákat.</p>
<p>Kuncz mester aztán előadta a mai napra való konyhatervét. Csupa
melegvérü állatokból és olyan növényekből, a melyek a nap jegyét
viselik. Semmit a Saturnus jegy alatt termettekből, minő a spinót
és a csicsóka.</p>
<p>Italul pedig az «aurum potabile» (iható arany) és az «aqua
regalis» (királyi viz).</p>
<p>– Gondold csak, Kuncz! Még azt kivánta, hogy béküljek ki a
fiammal! Az elkorcsosulttal! A kinek nem tetszik a vitézkedés. Fut
a háboru elől. Az ellenségeimmel barátkozik. Azt hallom, hogy a
mint én meghalok, azonnal békét köt a királynéval: eldobja a
koronáimat. Ezeket a drága koronákat, a mikért én annyit
harczoltam! A miket oly büszkén viseltem! Egy se kell neki. Nesze
római császári korona! Nesze csehországi korona! Ah! csak én lóra
tudnék még ülni!</p>
<p>Kuncz mester rendes kerékvágásba igazitá a társalgást azzal a
jelentéssel, hogy az árticsókák már megérkeztek Veronából.</p>
<p>Erre aztán megint más irányt vett a beteg császár észjárása.</p>
<p>– Az árticsóka drága csemege; azért pénzt kell adni. A császári
pénztár pedig most üres! Nincs! Egy baczen sincs benne. Éhen fogunk
meghalni.</p>
<p>Ekkor aztán a magas beteg vigasztalására előhozták az állami
satulyt: felnyitották. Tele volt aranynyal. Lássa, hogy nem fog
éhen meghalni.</p>
<p>Belemarkolt az aranyba. Marok számra átrakta a ládikó egyik
szakaszából a másikba, számlálva, hány napig tart el.</p>
<p>– Harmincz! Egygyel sem több. Harmincz nap mulva nincs mit
ennünk. Mehetek a koronáimmal koldulni.</p>
<p>A környezete vigasztalta: harmincz nap nagy idő, az alatt nagy
dolgok történhetnek. Mária Terézia busás hadi kárpótlást fog
fizetni.</p>
<p>– Igen! Igen. A káplán azt mondta, hogy ne aggódjam <span class=
"pagenum"><a name="Page_92" id="Page_92">-92-</a></span> a messze
idők miatt; mert a jövő hold töltét nem fogom már megérni. De én
nem akarok meghalni! Mi lesz a koronáimmal, ha a fiam kerül a
helyembe?</p>
<p>A felhozott ebéd aztán megvigasztalá. Köszvénytől összehuzott
ujjaival nem tudott enni: úgy kellett az ápolójának kanállal
etetni. És mértéktelen étvágya volt. A mig evett, ivott,
elfelejtette a testi fájdalmait, az aggodalmait.</p>
<p>– Ilyen marczipánt nem készitenek a paradicsomban!</p>
<p>A bőséges ebéd után pedig rögtön előveszik a testi fájdalmak: a
gyomra felpuffad, a kő kinozza, a térdporczai lüktetve égnek.</p>
<p>Sietve küldenek az orvosokért. Közelben tartózkodik mind a
három; körülfogják a páczienst, mint a boszorkányháromszög.</p>
<p>Az egyiknek fekete parókája van, a másiknak szürke, a
harmadiknak veres.</p>
<p>A fekete parókás minden bajt külsőleg gyógyit, flastrommal és
hólyaghuzókkal, füstöléssel és cauterálással, elevenitő
balzsamokkal és prüszköltető szerekkel. Legujabb panaczeája egy
elevenen megnyuzott fehér bakkecskének a bőrét a fájós köszvényes
tagra burkolni, attól a köszvény csalhatatlanul elmulik.</p>
<p>A szürke parókás kitanult therapeuta. Minden bajnak a
diagnozisát az urina szineiből, felhőiből, üledékeiből itéli meg –
csalhatatlanul s ahhoz alkalmazza a reczipéit, a mik az állat-,
növény- és ásványvilág termékeivel meg nem elégedve, a mythologiai
sárkányok és baziliszkok alkatrészeit igénybe veszik.</p>
<p>A veres parókás végre raczionálista doktor. Ő már rájött arra a
thesisre, hogy a gyógyhatásu füveknek és állati részeknek
signáculumaik vannak. Annálfogva, a kinek kőbaja van, azt a «kőtör»
(saxifraga) és «kőmag» (lithospermum) füveiből főtt fürdőben kell
izzasztani, továbbá a pézsmaczicza zacskójában talált követ
porrátörve itatni vele s a fizetér-czethal gyomrában talált ámbrakő
füstjével <span class="pagenum"><a name="Page_93" id=
"Page_93">-93-</a></span> megfüstölni: ezek a követ szétoszlatják,
minthogy maguk is állati kövek.</p>
<p>S a sok tudós konzilium és disputa közepett a halálra kinzott
beteg nyög és jajgat s kinjában erre a mondásra fakad: «odaadnám
most valamennyi koronámat egy gyógyító arkánumért!»</p>
<p>Végre a veres parókás ezt az okos mondást hangoztatja:</p>
<p>– Semmi sem használna a fölséges beteg bajainak megorvoslásában
annyira, mintha itteni zord klimánk alatti tartózkodását melegebb
zóna alattival váltaná fel; ha például elköltöznék Nizzába.</p>
<p>A császár nevetett is, köhögött is, dühöngött is egyszerre.</p>
<p>– Oh tu asinus in folio! Én menjek Nizzába, a hol most
osztrákok, olaszok, francziák, spanyolok egymás hátán verekesznek!
Hát nem tudod, hogy ott most háboru van?</p>
<p>A tudós férfiu nagyot bámult. Hát ez bizony nem tartozott az ő
szaktudományai körébe.</p>
<p>– Nagyon csodálom, hogy Olaszországban háboru lehet; holott
Paracelsus megirta, hogy a fügének az étele és a gránátalmának az
itala olyan békitő hatással bir, hogy annak a használatától még a
tigrisek is megszelidülnek.</p>
<p>(Persze, csak azon mulik, hogy a tigrisek nem eszik meg a fügét
s nem szopják ki a gránátalmát.)</p>
<p>Következnek a kirurgiai kinzások; az érvágók, köppölyök,
katheterek, hólyaghuzók. Végre a minden betegségekben gyógyitó
thériák. A mákony hatása alatt legalább kényszeredett álom száll a
beteg idegzetére. De az az ópiumadta álom megint rettenetes
viziókat idéz az agyára. Temetéssel álmodik. A kriptaajtót töri
fel, mikor fölébred. Fulladozva hörög: «Nem akarok még meghalni!
Hová lesznek a koronáim!»</p>
<p>Egy este aztán a minisztere egy sürgetős levéllel szakitá félbe
a beteg császár kancsérolását, kiküldve mellőle minden más halandó
embert. <span class="pagenum"><a name="Page_94" id=
"Page_94">-94-</a></span></p>
<p>A levelet II. Frigyes irta főhadiszállásáról – Glatzból.</p>
<p>Ebben tudatá a király császári védenczével, hogy az idei
hadjárat be van fejezve – rosszul. Csehországot oda kellett hagyni.
A francziák cserben hagyták szövetségeseiket. A porosz sereg vonul
haza Brandenburgba, Pomerániába. A császár lássa, hogy mit
tegyen.</p>
<p>– No, most már meg akarok halni… szólt a koronák martyrja.</p>
<p>És szavának állt.</p>
<p>Másnap reggel hiába hozták az ébresztő boraxot füstölni: nem
ébredt föl semmi életserkentő arkanumra. Itt hagyta a koronáit.</p>
<h2><span class="smaller">X. FEJEZET.</span><br />
JUVENTUS–VENTUS.</h2>
<p>Úgy történt, a hogy a haldokló császár előre látta. Trónörököse
Miksa József a füsszeni békekötésben lemondott minden igényéről a
császári koronára, Mária Terézia örökös tartományaira s cserébe
visszakapta elfoglalt Bajorországát s ezzel megszünt szövetségese
lenni II. Frigyesnek.</p>
<p>Mária Teréziával ellenben szövetséget kötött Anglia, Holland,
Szászország s a szövetséghez hozzájárulni készült Orosz- és
Lengyelország.</p>
<p>A porosz királynak nem maradt más fegyvertársa, mint a franczia
király.</p>
<p>II. Frigyesnek keserü napjai voltak! Egy emlékezetes levélben
két példát idéz fel: az egyik azé a hajós kapitányé, a ki az
ütközetben minden oldalról körülfogva ellenséges gályáktól,
kanóczot készül dobni a lőporos tonnába; a másik pedig dicső
ellenfelének példája: Mária Teréziáé, aki asszony létére nem esett
kétségbe, midőn ellenségei már Bécs város kapuit döngették; hanem
valamennyivel elfogadta a harczot. <span class="pagenum"><a name=
"Page_95" id="Page_95">-95-</a></span></p>
<p>Tehát ennyire jutott már II. Frigyes király, hogy ilyen képek
vonuljanak át képzeletén.</p>
<p>Hanem hát a könnyüvérű fiatalság mit törődött a magas
politikával? a Pelham-miniszterium aknamunkájával, mely biztató
szavakat küldött II. Frigyesnek, de öt millió forintra emelte fel
Mária Terézia hadi subventióját s szolgálatába bocsátá a hannoveri
ezredeit. Trenk Frigyesnek ujra kezdődtek az elyziumi napjai.</p>
<p>Azokat a jó tanácsokat, a mikkel a király masirozás közben
impregnálta s a miknek követését oly szentül felfogadta, mind
elfelejté, a mint Berlinbe visszakerültek.</p>
<p>A bájos istennő rá volt szorulva a vigasztalásra. A hadjárat
szalmaözvegygyé tette. A. Z. herczeget Bécsbe vitték. Ott ugyan
rangjához illő bánásban részesült: lovagi szavára szabadon hagyták
járni, kelni: csak a vámsorompót nem volt szabad tullépnie s minden
udvari tánczmulatságra meghivást kapott, melynek hasznát is
vette.</p>
<p>Amália herczegnő azonban egész viszavonultságban élt: nyilvános
helyeken nem mutatta magát, gyászt viselt és minden héten kétszer
küldött levelet staféta által a férjének.</p>
<p>Ez a gyászfátyol nagyon jó függöny volt a mögötte lejátszott
szerelmi idyllnek.</p>
<p>Trenk Frigyesnek most már nem kellett meglepetésektől tartani.
Azért nem is volt többé óvatos. Mondják, hogy a szerelem vak.</p>
<p>Kezdett közbeszéd tárgya lenni a boldog viszony a
herczegnőhöz.</p>
<p>Egyszer vacsora alkalmával, melynél csupa gárdatisztek voltak
jelen, bajtársai felszólitására elregélte Trenk Frigyes annak a
másik Trenknek a hadi kalandját, a melyben egy francziáktól
megszállt várat szalmabábok által vett be.</p>
<p>Egy gyalog gárdatiszt, a kit Trenk különösen gyülölt nőiesen
finom arczáért s a kit e miatt Ganymedesnek hivott, ezt a csipős
tréfát veté az elbeszélés végére: <span class="pagenum"><a name=
"Page_96" id="Page_96">-96-</a></span></p>
<p>– Ez semmi. Én ismerek egy Trenket, a ki szalmaözvegyek által
tudja bevenni a várakat.</p>
<p>Trenk Frigyes erre a szóra annyira elfeledkezett magáról, hogy
az élcz mondójának a szeme közé önté a pohara tartalmát s mondott
neki egy czimet, minek a vége az volt, hogy «et czetera».</p>
<p>Az inzultált tiszt rögtön kardot rántott s a két testőr ott az
étkező teremben párviadalt kezdett, a minek az lett a vége, hogy
Trenk ellenfele egy vágást kapott az arczára, a mivel el lett
rontva az eddigi szépsége.</p>
<p>Ez elég nagy bolondság volt Trenktől.</p>
<p>A következményeit rövid időn tapasztalá. A legelső vasárnapi
templomi parádé alkalmával, mikor a király elhaladt Trenk előtt,
eléggé fennhangon mondá neki e szavakat:</p>
<p>– Hallja, uram! A mennydörgő mennykő csapjon a kend szivébe!
Vigyázzon kend magára!</p>
<p>Még ez az intés sem térité eszére Trenk Frigyest. Ugy fogta fel
a dolgot, hogy ha már az ember a paradicsom tiltott almafájáig
eljutott, ne érje be annyival, mint szegény, jámbor Ádám apánk,
hogy az első harapásnál eldobja az almát, hanem mászszék fel a
fájára és lakjék jól kedvére az adományából.</p>
<p>Pedig a kelepcze már ki volt vetve a számára.</p>
<p>Mindenki irigyelte a szerencséjét: s az irigyek a legkevésbbé
kibékithető ellenségek. Az irigygyel nem lehet duellálni. Az
hátulról szur le.</p>
<p>Trenk Frigyes ez esemény után néhány napra barátságos vacsorára
volt hivatalos a testőrség parancsnokához, Jasinszkyhoz. Rajta
kívül még két jó pajtása volt az asztalnál, a kik közül az egyik a
táborozás alatt sátortársa volt, egyenrangu kornet.</p>
<p>Szóba került ismét a magyar Trenk.</p>
<p>Jasinszky pipaszónál hozta elő, hogy miféle rokoni összeköttetés
lehet a két Trenk között?</p>
<p>Frigyes elmondott mindent, a mi köztudomásu volt. <span class=
"pagenum"><a name="Page_97" id="Page_97">-97-</a></span></p>
<p>De még azon is tulterjedt s kifecsegett valamit, a mi megőrzendő
titka volt. Elmondta, hogy a magyar Trenk, halálosan megsebesítve
kerülvén Bécsbe, ott végrendeletet irt, melyben őt, az unokaöcscsét
teszi magyarországi nagy birtokainak s még nagyobb zsákmányainak
általános örökösévé. Ezt a végrendelkezését meg is irta Frigyes
anyjának, ki Pomerániában másodszori házasságban élt s az anyja
elküldte a levelet a fiának.</p>
<p>Akkor pedig, a midőn Trenk Ferencz azt a levelet irta Frigyes
anyjának, eszében sem volt a végrendelet-tevés: a lába összeforrott
s ő készült a pandurjait ismét dandárba gyűjteni.</p>
<p>Minek irta hát ezt a levelet?</p>
<p>Talán, hogy a poroszokat áltassa azzal a hirrel, hogy a félelmes
Trenk Ferencz haldoklik, a halottas lepedőjét rágja, magába szállt
és testálni kezd?</p>
<p>Vagy valami dæmoni terve volt vele, kis öcscsének
megrontására?</p>
<p>Jasinszky azt mondá erre a levélre:</p>
<p>– Ejh, barátom, hisz ez egy krözusi szerencse. Egy pár milliót
érő vagyon! Te csak két kézzel kaptál utána?</p>
<p>– Nem biz én. Egy kis ujjal sem. Köszönöm a szlavoniai erdőket,
tele haramiákkal; meg az összerablott aranyat, ezüstöt. Én az én
királyomat a nagy mogul minden kincseért sem cserélem fel
mással.</p>
<p>Erre mind a három tiszt rátámadt, hogy a szerencsét nem kell ily
könnyen elutasitani.</p>
<p>A hálátlanság csunya vétek! a nagybátyja jó akaratát legalább
illik levélben megköszönni. Ki tudja, jövőre mire lehet az még
jó?</p>
<p>Unszolták, hogy ő maga válaszoljon egyenesen a magyar Trenknek,
nevezze azt kedves nagybátyjának, köszönje meg atyafiságos jó
akaratát.</p>
<p>Frigyesnek eszébe jutott mindaz, a mit Miranda beszélt neki
Trenk Ferencz iránta való jó akaratáról s ez felforralta vérét
egész a dühig; aztán meg amaz éjszaka, melyben <span class=
"pagenum"><a name="Page_98" id="Page_98">-98-</a></span> Kollinnál
maga előtt látta őt, dæmoni működésében: a viz közepén töltött
éjszaka, a füle körül fütyölő golyók, a pokoli török muzsika s az
megint jéggé fagyasztott benne minden rokoni szeretetet.</p>
<p>– Hát tudod mit? monda neki Jasinszky. Ird neki azt, hogy
köszönöd a testamentumát, csak birja békével tovább is a
pandurjait, cum appertinentiis; hanem ha jót akar veled, küldjön
neked egy néhányat azokból a pompás magyar lovakból, a mik három
nap, három éjjel ki nem fáradnak a nyargalásban. Add ide nekem a
levelet, én majd kézhez juttatom a szász követség utján. Hiszen nem
állami titok, csupán családi levelezés. Aztán majd ha küld magyar
paripákat a bátyád, nekem is adj belőlük egyet.</p>
<p>Trenk Frigyes rá hagyta magát beszélni, hogy ilyen tartalmu
levelet irjon Trenk Ferencznek. Ezt a levelet Jasinszky átvette
tőle s a saját pecsétjével zárva le, zsebébe tette.</p>
<p>Ez a levél képezte azt a fordulópontot, melyen Trenk Frigyes
sorsa lejtőre jutott.</p>
<p>Nem gondolt rá többet.</p>
<p>Élte világát mint könnyelmü gyermek. Asszony szivében lakik az
üdvösség! S ki ne szeretne üdvözült lenni?</p>
<p>Egyszer aztán megesett vele, hogy a boldog pásztoróra miatt
elkésett a reggeli parádéról.</p>
<p>A király ezuttal nem nézte el a hibáját. Fogságra küldé
Potsdamba. Ott adtak neki egy szobácskát a «hosszu hidon».</p>
<p>Az ilyen aprólékos szolgálati mulasztásokért legfeljebb három
napi fogság szokott lenni a megfelelő dij.</p>
<p>Frigyest ott hagyták ülni két hétig.</p>
<p>Az alatt jöttek hozzá, barátság szine alatt, kémkedő agent
provocateurök, a kik biztatták, hogy folyamodjék a királyhoz
megkegyelmeztetésért.</p>
<p>– Én nem vétettem semmit, monda Frigyes s nem könyörgött.
<span class="pagenum"><a name="Page_99" id=
"Page_99">-99-</a></span></p>
<p>Tovább is ott hagyták ülni.</p>
<p>És még mindig nem sejtette, hogy ez a herczegnő szép szemei
miatt történik.</p>
<p>Ekkor a király maga is Potsdamba érkezett s másnap a
szárnysegéde, Bock tábornok fölkereste Trenk Frigyest, sürgönyöket
bizva rá, miket azonnal Drezdába kell vinnie.</p>
<p>Örült, hogy ismét lóra ülhetett.</p>
<p>Drezdából visszatérett újból találkozott a királylyal a
parádén.</p>
<p>A testőrszázad, melynél kornet volt, Berlinben feküdt.</p>
<p>– Parancsolja felséged, hogy a századomhoz visszatérjek
Berlinbe?</p>
<p>– Honnan jött kend?</p>
<p>– Drezdából jöttem, a hová sürgönyöket vittem.</p>
<p>– S hát azelőtt hol volt kend?</p>
<p>– Az árestomban.</p>
<p>– No hát menjen kend megint oda, a hol volt.</p>
<p>S azzal Frigyes urfinak megint szépen vissza kellett ballagni a
hosszu hidra, az árestomba.</p>
<p>Hja bizony: «a szerelem sötét verem!»</p>
<h2><span class="smaller">XI. FEJEZET.</span><br />
A TÜZKERESZTSÉG.</h2>
<p>A potsdami «hosszu hid» egy erőteljes leczke volt Trenk
Frigyesre nézve; a hogy a német mondja: «ein Wink mit dem
Zaunpfahl», vagy a hogy a magyar mondaná: «egy intés a
petrenczeruddal.»</p>
<p>De ő még azt sem értette meg. Folyvást ábrándozott szerelme
ideáljáról s panaszkodott a király szigorusága fölött. Ilyen
huzamos fogság egy kis elkésés miatt! Az elkésésnek az oka miatt
volt az.</p>
<p>A fogolynak még sétálni is csak a hosszu hidon lehetett, alá s
fel a középuton. Az ablaka rostélyán át nézhette, hogy kezdenek el
barkázni a Spree parton a fűzfák. Mikor <span class=
"pagenum"><a name="Page_100" id="Page_100">-100-</a></span> aztán
jól kihajtottak a füzfák, akkor végre jött a megszabadulás órája. A
potsdami térparancsnok fölkereste börtönében s tudatta vele, hogy a
királytól kegyelmet kapott, most aztán siessen Berlinbe; három
napja van a dolgait rendbehozni; akkor rögtön üljön lóra s siessen
a királyt utólérni, a ki a gárdával együtt Sziléziába ment. Az új
hadjárat kezdődik.</p>
<p>Tehát csak azért szabadult ki, hogy menjen a háboruba.</p>
<p>De három napot mégis adtak neki a dolgait rendbehozni.</p>
<p>Mi dolga lehetett volna elébbvaló, mint fölkeresni szive
bálványát. Egész meggondolatlan szelességgel sietett a herczegi
palotába. Fényes nappal, a főlépcsőn rohant fel. Nagy meglepetés
várt reá. A bájos tündérnő helyett maga a herczeg fogadta: a férj.
Ez is kiszabadult a bécsi fogságból; kicserélték egy fogoly osztrák
tábornokkal.</p>
<p>A. Z. herczeg nagy örömmel fogadta a szeretetreméltó ifjut.
Szemrehányást tett neki, hogy olyan régen nem mutatta magát a
herczegi palotában. A herczegasszony nagyon apprehendál rá, hogy
elhanyagolja. Az egész télen nem látta. A bálokban sem volt. Hol
bujkált az egész idő alatt? Végül meghivta magához estélyre. Szép
társaság lesz együtt, hölgyek is, azok között talán olyan is, a ki
az ifju urat érdekli.</p>
<p>Frigyes csak az ajkait harapdálta dühében. Aztán megköszönte
szépen a kegyes meghivást, kimentve magát, hogy neki azonnal sietni
kell a király után a gárdához. Azzal rábizta a férjre, hogy adja át
hódoló üdvözlését a feleségének s aztán összezsugorodott kedélylyel
otthagyta örömei paradicsomát, a nélkül, hogy ideáljával csak egy
bucsupillantást is válthatott volna.</p>
<p>Nem is maradt tovább Berlinben, hanem sietett a király után a
táborba.</p>
<p>II. Frigyes az elfoglalt Sziléziáját ment védelmezni.</p>
<p>A hadi szerencse kereke odafordult, hogy most már az ellenségei
kerültek fölül. Angolok és hollandiak erős <span class=
"pagenum"><a name="Page_101" id="Page_101">-101-</a></span>
hadsereggel támadták meg szövetségesét, a franczia királyt, a kinek
a hadseregét egy beteg ember vezette: Szász Móricz; ennek épen a
táborba szállás előtt operálták az altestét egy veszedelmes
műtéttel, Mária Terézia és a szász fejedelem pedig fegyverfrigyet
kötöttek, melynek a végczélja az volt, hogy Poroszországot magát
felosztják kettőjük között. Volt hozzá elég nagy haderejük,
kilenczvenezer ember, sok lovasság, a melylyel szemben Frigyes
király csak hatvanezer embert tudott táborba szállítani.</p>
<p>Hanem Frigyes király maga számított annyit, mint egy hadsereg.
Az ő táborában szigoru rend volt. Maga látott minden után. Gárdája
élén ő vezette az előhadat s kémszemléket személyesen tett meg. A
gárdának kellett helyt állani mindenütt. Az már éjfél után két
órakor nyeregbe ült s naponként három négy óránál többet nem aludt;
de hát a király is ugyan ezt a sorsot osztá. A gárda volt a király
személyes intézkedéseinek a közvetitője. Az a másfél száz bátor,
edzett, nemes lovag, megannyi eszes fő, néhány óra alatt az egész
tábort értesité a király elhatározásairól. Azért nem volt ott soha
zürzavar, félreértés: mindenki tudta a maga feladatát és azt is,
hogy ha egy feladatot bevégzett, mi következik utána? hogy a
szomszéd hadtest mit indít meg? s hogy neki mint kell abban
közreműködni? Ez a csodálatos szervezet tette annyira diadalképessé
Frigyes hadseregét.</p>
<p>És aztán a hadi szerencse istenasszonya is szeszélyes. Ez a dáma
nem ismeri a hűséget. A beteg Szász Móricz megveri Fontenai mellett
(már elvesztett csata után) az egyesült angol, hannover és holland
sereget s magának az angol királynak veszedelmes versenytársa támad
magában Albionban: a trónkövetelő York herczeg, Stuart Ede ifju
alakjában, ki skót felkelői élén egész London kapujáig hatol.</p>
<p>Frigyes király egyedül marad a küzdtéren két ellenfelével.
<span class="pagenum"><a name="Page_102" id=
"Page_102">-102-</a></span></p>
<p>Azok egyesülten törtek már be Sziléziába s keresik a
királyt.</p>
<p>Frigyes a ravaszságot sem tartja megvetendő fegyvernek a
hadviselésben. Kémeket bocsát el, a kik magukat az osztrákok
hiveinek vallják. Azok hirül viszik Lotharingi Károlynak, hogy a
porosz király meg van rémülve ellenfeleinek tulnyomó haderejétől s
retirálni készül Sziléziából. Károly herczeg elhiszi az álhirt s a
szerint alakitja csatarendjét, hogy Frigyes királynak elvágja
visszavonulási utját. E miatt elhagyja erős hegyi táborállását s
leszáll hosszu hadoszlopokban a sikra.</p>
<p>– Itt vannak már, a hol nekem kellenek! kiált fel a király,
mikor látja az ezredeiket a hegyi utakon kibontakozni.</p>
<p>A porosz sereg hollétét semmi sem árulja el. Egy dobszó, egy
trombita el nem hangzik, nem raknak tábortüzet, a folyampartra nem
mennek itatni: hallgatás uralg az egész vidéken.</p>
<p>Mikor aztán leszáll az est, az egész porosz sereg fölkerekedik s
minden jeladás nélkül eléje megy az ellenfeleinek. Éjfél után két
órakor kiosztják az ezredeknek a csatajelszót, a vezéreknek a
haditervet s az első szürkületnél aztán megfujják a trombitákat s
rohannak előre.</p>
<p>Reggel négy órakor kezdődött az ütközet a szász lovasság és a
porosz vértesek és dragonyosok között: hat órára a szász lovasság
el volt seperve a csatatérről. De annál nagyobb vitézséggel állt
helyt a gyalogság, egy alacsony erdő védelme alatt, a honnan
gyilkos tüzeléssel fogadta a poroszokat: a burkus granátosok
kiverték őket az erdőből. A szászok ekkor egy burjánnal benőtt
kokojszás ingovány mögé huzódtak vissza, melynek halmos emelkedései
sövényekkel voltak elkertelve, egy hosszu gát vonult végig a
mocsáron, annak az oltalma alatt harczoltak elkeseredetten, mellet
mellnek vetve, szuronynyal, puskaagygyal. A porosz gránátosok
keresztül törtek árkon, sövényen, mocsáron, s kiszoríták a
szászokat a sikra. Azok még itt <span class="pagenum"><a name=
"Page_103" id="Page_103">-103-</a></span> is megállták a helyüket:
egy vezényszóra az egész gyalogság háromszöget formált s
visszaverte a granátos ezredek támadását.</p>
<p>Ekkor aztán Frigyes király ráereszté a félelmetes háromszögre a
lovas ezredeit: egy vértes, egy dragonyos ezredet és legelől a
gárda lovasságát. Jasinszky gárdistái törték be legelől a háromszög
oldalát, két osztag szász granátost lekaszabolva.</p>
<p>Itt került Trenk Frigyes legelőször komoly ütközetbe. Vitézül
harczolt: társaihoz méltón. Most kitünt, hogy minő értéke van a
fényesen egyenruházott, de nehéz gyakorlatokban edzett kis
csapatnak. Ez a százötven lovag döntötte el az ütközetnek a sorsát.
A háromszög föl lett forgatva s a szász sereg, puskáját elhányva,
vad futásban menekült a csatatérről.</p>
<p>Ekkor volt reggeli hét óra.</p>
<p>Azon melegében fordult a porosz sereg az osztrákok ellen.</p>
<p>Azok közvetlen közelből hallgatták a nagy ágyuzást kora
hajnaltól kezdve; de abban a boldog hitben éltek, hogy most a szász
fejedelem támadja meg Frigyes királyt s elálja a visszavonulási
utját. Csak a midőn a szétvert szász lovasság meghozta a rémhirt,
hogy a porosz a támadó fél s a szász sereg nagy veszélyben forog:
akkor határozta el magát Károly főherczeg, hogy fegyvertársának
segélyt küldjön.</p>
<p>Már ekkor látszott a porosz gyalogságnak az előnyomulása a
szakadozott terepen. Károly herczeg ágyutüzeléssel igyekezett azt
feltartóztatni s miután ennek semmi sikere nem volt, a lovasságát
küldé előre. De ezek megálltak a Strigau vizénél s visszaizentek a
fővezérnek, hogy nem tudnak átmenni: a folyam környéke olyan
süppedékes, a partok olyan meredekek, hogy hid nélkül nem lehet
átmenni rajta. Nem volt ottan Trenk Ferencz, a maga huszárjaival és
pandurjaival! Azok majd át tudtak volna gázolni a Strigaun!
<span class="pagenum"><a name="Page_104" id=
"Page_104">-104-</a></span></p>
<p>Ötvenhat svadrony lovasság volt egy tömegben Károly herczeg
vezénylete alatt. Nemsokára megérkezett Frigyes király lovassága:
az csak huszonöt svadronyt számított, ezeknek nem volt magas a
Strigau partja, mély a mocsárja, átgázoltak rajta s egy rövid óra
alatt szétverték a kétszerte több osztrák lovasságot.</p>
<p>Itt is kiérdemelte a hős nevet Trenk Frigyes. Két lovat lőttek
már le alatta, a harmadikat a szolgájától kérte kölcsön. Mindenütt
elől járt a küzdelemben s karddal meg nem tudta sebesiteni senki.
Hanem a mint a szétvert lovasságot üldözék, egy dragonyos tiszt, a
kire Frigyes rákiáltott, hogy adja meg magát, válasz helyett
ráirányozta a pisztolyát s keresztül lőtte Trenknek a kezét.</p>
<p>Ezzel aztán harczképtelenné lett téve.</p>
<p>Az ütközet déli tizenegy órára Frigyes király teljes diadalával
végződött. Az egyesültek elvesztettek négyezer halottat, ötezer
foglyot, hatvanhat zászlót, negyven ágyut. Frigyes király azt irja
a katonáiról, hogy azok úgy harczoltak, mint az oroszlánok a
hazájukért s hogy az ősrómaiak sem követtek el fényesebb
hőstetteket. Nekik is került ezerkétszáz halottjukba a diadal. A
sebesültek száma ment tizenhatezerre.</p>
<p>A király még ott a csatatéren kiosztotta valamennyi tisztje
között a katonai érdemrendet. Most már Trenk Frigyes is büszkén
viselhette a magáét: becsületesen meg volt szolgálva.</p>
<p>Hanem a sebével a tábori kórházba kellett mennie Schweidniczba s
ott ápolták négy hétig, míg a keze begyógyult. De még azután is
hosszabb ideig nem birta azt kardforgatásra használni. A mint a
gárdához visszatért, felgyógyultnak jelentve magát, a király igen
kegyesen fogadta.</p>
<p>– Most már átment maga is a tüzkeresztségen: csak viselje magát
ezután is férfihoz illő módon.</p>
<p>A. Z. herczeg is, ki egy ezredet vezényelt, rendkívül nyájas
volt hozzá. <span class="pagenum"><a name="Page_105" id=
"Page_105">-105-</a></span></p>
<p>– Megirtam a herczegnőnek, hogy ön megsebesült, s ő válaszában
arra kért, hogy fejezzem ki mély sajnálkozását.</p>
<p>A király ezután csak nyargonczi szolgálatokra használta Frigyest
s kimélte a nehezebb feladatoktól.</p>
<p>A herczeg pedig megajándékozá egy jó vadászfegyverrel.</p>
<p>– Tudom, hogy ön milyen szenvedélyes vadász: volt alkalmam
tapasztalni. Itt most ráér a hadi szolgálat felől. A király nem
kivánja, hogy a parádéknál jelen legyen. Mehet fáczányokat
lőni.</p>
<p>Frigyes föl is használta a kegyes engedelmet, a miben jó adag
maliczia volt.</p>
<h2><span class="smaller">XII. FEJEZET.</span><br />
A SZÉNA-SZALMA TÜNDÉR.</h2>
<p>A hohenfriedbergi fényes győzelem nem fejezte be a hadjáratot.
II. Frigyes ellenfeleinek a hadereje még mindig egyenlő volt az
övével. Az eredmény az maradt, hogy most már azok kétfelé osztották
a hadseregeiket s egyik sem fogadott el döntő ütközetet, hanem
szerteszélylyel portyázva, minden haditerv nélkül kergetőztek a
hosszú nyári hónapokon keresztül a porosz királylyal. Anglia adott
pénzt a hadviseléshez eleget s a muszka czárnő biztatta Mária
Teréziát, hogy hadsereget is fog a segélyére küldeni.</p>
<p>Frigyes király ezt az egész nyarat sátor alatt töltötte.</p>
<p>A nyár vége felé aztán, épen nem haditervből, hanem csupán
azért, hogy a hadseregét ellenség földjén élelmezze, bevonult annak
egy részével Csehországba. Összes dandárai tehettek húszezernyi
létszámot. A többi hadtestek szét voltak osztva Szászországba,
Sziléziába.</p>
<p>Ezzel a szétforgácsolásával a haderejének öreg hibát
<span class="pagenum"><a name="Page_106" id=
"Page_106">-106-</a></span> követett el Frigyes király s egy
hajszálon mult, hogy sulyosan meg nem lakolt érte.</p>
<p>Bizony egy asszonyi hajszálon.</p>
<p>Trenk Frigyes még mindig a beczézett gyermekek sorsában
részesült. A király nem engedte neki, hogy megsebzett kezét
megerőltesse. Három hónap óta nem volt kihúzva a kardja.</p>
<p>Ellenben a vadászfegyver mindig a vállán volt s a nélkül, hogy
az ezredesének jelentést tett volna, egész napokat elkalandozott a
vadakban dús csehországi pagonyok közt s rendesen gazdag
vadászzsákmánynyal tért vissza a sátorába.</p>
<p>Körülbelül azon a tájon táboroztak ismét, az Elbe völgyén, a hol
tavaly.</p>
<p>Talán vissza is emlékezett a fiatal vitéz egyre és másra. Talán
a beneschaui kastély tündéralakjára? Olyan közel volt most megint
hozzá.</p>
<p>Egy este, mikor Trenk a reggel óta tartó cserkészetből
visszatért fáczányokkal megrakodva, nagy bámulatára és rémületére
nem találta többé a porosz hadsereget a reggeli helyén. Egy sátor
sem volt a téren. A saját sátora is eltünt, az őrtüzek ki voltak
oltva, a védsánczok széthányva s még csak egy távolból jövő dob,
vagy trombitaszó sem árulta el, hogy merre vonult el a
hadsereg.</p>
<p>Trenk Frigyes itt maradt magában a puszta táborhelyen,
gyalog.</p>
<p>Valahol a folyam táján füstöt látott, oda sietett.</p>
<p>Nagy örömére egy osztag Ziethen huszárt talált ott; a hadnagy jó
ismerőse volt.</p>
<p>Ezek azért maradtak ott, hogy a hátramaradt sánczkosarakat
elégessék.</p>
<p>A huszárhadnagy aztán tudatta vele, hogy a király délelőtt
hirtelen sátorbontást parancsolt, egész seregével elvonult
Trautenau felé. Jó barátságból a pajtás megemberelte Trenk Frigyest
egy vezeték lóval, hogy utolérhesse a király táborát. <span class=
"pagenum"><a name="Page_107" id="Page_107">-107-</a></span></p>
<p>Jól kellett neki vágtatni, hogy a maga helyére eljusson. A gárda
mindig az előcsapatot képezte. S a királyt épen ott találta a
gárdánál.</p>
<p>– Hát maga megint vadászni volt? kiáltá a király már messziről
az érkező vitézre.</p>
<p>Frigyesnek a torkába szorult a mentség. Nem tudta magát mivel
védeni.</p>
<p>A király arcza azonban, szigor helyett, jóakaratú bonhomiát
fejezett ki ezuttal.</p>
<p>– No hallja: ezt a mai vétségét irja fel a potsdami bűnhődése
számlájára. Ez a bénéje volt. Anticzipandó kapta ki. Hanem ezzel
aztán kvittek vagyunk! S a mit ezután fog véteni, az már új rovásra
megy.</p>
<p>A király megbocsátott neki e durva fegyelemsértésért, a miért
megérdemelte volna, hogy elcsapják. S a másnapi ebédnél, a midőn a
testőrtisztek valamennyien a király sátorában étkeztek, maga a
király fordította tréfára a dolgot.</p>
<p>– Mernék fogadni, hogy ez a nagy vadászszenvedély megint csak
egy ürügy valami galánt afférnak a maszkolására. Nem találnám
csodálatosnak, ha a széna-szalma tündér megint itt lappangana
valahol a közelben.</p>
<p>Trenk Frigyes a homlokáig elpirult erre a czélzásra. A szép
Mirandának az volt a czíme a közbeszédben: «széna-szalma
tündér.»</p>
<p>A király a szája elé tette a tenyerét.</p>
<p>– Pardon! Hogy eljárt a szám. A mi barátunk nagyon hamar készen
van a karddal, ha egy szép hölgyre példálóznak előtte. De talán
engem nem vág le?</p>
<p>– Nem! Ezért a hölgyért senkit sem.</p>
<p>Az új tábor Szoór vidékén volt felütve. Csak öt ezred lovasság
volt a király táborában.</p>
<p>Egy szép meleg szeptemberi estén ezzel a szóval lépett Trenk
Frigyes a király sátorába:</p>
<p>– Fölség! Itt van a széna-szalma tündér!</p>
<p>A király nagyot bámult rá. <span class="pagenum"><a name=
"Page_108" id="Page_108">-108-</a></span></p>
<p>– Hát hogy kerül az én táboromba egy asszony?</p>
<p>– Álruhában jött, mint markotányosnő.</p>
<p>– S miért jött ide? Magát látogatni?</p>
<p>– Nem. Felségeddel beszélni. Fontos felfedezései vannak az
ellenség szándokairól.</p>
<p>A király megbizta Trenk Frigyest, hogy vezesse a hölgyet a saját
sátorába: majd ott fog vele beszélni.</p>
<p>Trenk visszatért azzal a válaszszal, hogy a hölgy a királylyal
akar egyedül beszélni s más tisztnek a sátorába be nem lép.</p>
<p>– Akkor bocsássa őt elém. Maga álljon az ajtó előtt s ügyeljen,
hogy meg ne zavarják értekezésünket.</p>
<p>A hölgy belépett a király sátorába. Szabályszerű markotányosnő
jelmez volt rajta; fekete bársony fűzött kamizól, vállszalaggal,
csipke melledző és ingváll, kurta piros bokorugró szoknya, lábain
térdig érő csizmák, fején széles karimájú, aranyzsinóros kalap,
pávatollbokrétával, füleiben nagy ezüst karika függők. Tökéletes
ezredleánya volt. Beléptekor a királyt parasztos knikszszel
üdvözölte, kezét katonásan a kalapjához emelve.</p>
<p>– Madame! mondá a király, odamutatva egy taburetre.</p>
<p>A hölgy azzal tanusitá előkelő mivoltát, hogy minden tempózás
nélkül elfoglalta a kinált ülést, kurta szoknyáit térdeire húzva
illemesen.</p>
<p>– Önnek a neve gróf Sch...inné, madame.</p>
<p>– Igen, felség.</p>
<p>– Itt lakik a közel Beneschauban? Tudom már. Ön volt olyan
kegyes, hogy tavaly nekem szüleséget küldött, mikor nagy szükségem
volt rá. Trenk elmondott mindent.</p>
<p>– Mindent?</p>
<p>– No csak azt, a mi ő rá nézve kompromittáló volt: hogy
kelepczébe keveredett s abból az ön elővigyázata szabadítá ki.
Ezért önnek nagy köszönettel tartozom. Most pedig tudósításokat
hozott ön a számomra, madame. <span class="pagenum"><a name=
"Page_109" id="Page_109">-109-</a></span></p>
<p>– Még pedig igen sürgőseket. Felséged minden oldalról körül van
fogva.</p>
<p>– Ah! És ezt honnan tudja, madame?</p>
<p>– Kastélyom a hadak útjába esik; annálfogva szerencsém van
minden transenna csapat tisztikarát megvendégelhetni. A magyar
uraknak az a jó szokásuk, hogy asztal fölött minden tervüket
kibeszélik: áldomásokat mondanak a bekövetkező diadalra,
fogadásokat tesznek egymás között, hogy ki fogja el Frigyes
királyt. Előttem nem is tartanak titkot, mivelhogy egy osztrák
tábornok özvegye vagyok. Így aztán megtudtam, hogy Frigyes király
seregét az Elbe és Anpa folyók között Szoór falu közelében Károly
herczeg kétszerte nagyobb haderővel fogja megtámadni, a holnapi
napon.</p>
<p>– Már holnap? De hát hol veszik magukat?</p>
<p>– Burkersdorf az osztrák és szász seregek találkozója. Onnan
törnek elő a gyalogságukkal és az ágyuikkal. De ez csak a
szintámadás lesz, a két hegy közötti szoroson lovassági támadás
indítja meg az igazi harczot, oldalt fogva felséged seregét.
Ugyanakkor a Burkersdorffal szemben álló hegyről alászáll huszonegy
svadrony lovasság s az meg a balszárnyát támadja meg a porosz
seregnek. Végül, pro coronide, Trenk Ferencz átúsztat a
huszárjaival az Elbén s a hátába ront a tábornak.</p>
<p>– Ez átkozott terv, ha igaz, mondá a király, gyanakodón tekintve
a hölgy arczára. De mondja csak madame, mi oka lehet önnek, egy
Sch...in grófnénak, egy osztrák tábornok özvegyének, hogy ezt a
tervet én nekem, a királynője ellenségének elárulja?</p>
<p>– Hogy igaz, a mit felségednek elmondtam, azt bebizonyítom
azzal, hogy a lovas ezredeket is megnevezem, melyek a tábora
balszárnyát fogják attakolni: a Würtemberg-vértesek, a
Preising-dragonyosok és Philbert-dzsidások, mindegyik hét
svadronynyai.</p>
<p>– És a második kérdésemre mit válaszol, madame? <span class=
"pagenum"><a name="Page_110" id="Page_110">-110-</a></span></p>
<p>Erre a szóra Miranda felállt a tábori székről s duzzogva emelte
föl a fejét.</p>
<p>– Felséged ismeri a Nibelungen-dalt?</p>
<p>– Könyv nélkül tudom.</p>
<p>– Akkor emlékezni fog rá, miért vágta le Krimhild a saját
bátyjának, Gunthernek a fejét? miért szerzett vérfürdőt
Etel-várában a saját nemzetének? Nekem is van Brunhildom! Nekem is
van Hágenem.</p>
<p>Ebben a pillanatban élénk szóváltás támadt a király sátora
előtt. A… Z… herczeg érkezett meg lóháton, vágtatva s a mint a
nyergéből leszállt, egyenesen a sátor felé sietett. A strázsát álló
Trenk keresztbe tette előtte a lábát.</p>
<p>– Serenissime. Most nem lehet bemenni a királyhoz: egy hölgy van
nála.</p>
<p>– Bánom is én, ha maga Cythere istenasszony van is nála! Nekem
rögtön beszélnem kell a királylyal.</p>
<p>S azzal felrántva az ajtó szőnyegét, betoppant a sátorba s
minden teketória nélkül azon kezdé:</p>
<p>– Felség. Jelentem, hogy a balszárnyunkon nagy tömeg ellenséges
lovasság közeledtét jelzék a portyázóink.</p>
<p>A király hidegvérrel, karjait mellén összefonva, mondá a
herczegnek:</p>
<p>– Már értesülve vagyok róla. A Preising-dragonyosok, a
Philbert-dzsidások és a Würtemberg-vértesek, huszonegy
svadronynyal.</p>
<p>A.. Z. herczeg bámulva nézett szét a sátorban. A jelzett hölgy
nem volt látható. Az a sátor előtti szóváltást meghallva, hirtelen
elrejté magát a király öltözőfülkéjének függönye mögé.</p>
<p>És nemsokára egymásután érkeztek a király sátorába Buddenbrock
és Golcz tábornokok, jelenteni, hogy a burkersdorfi magaslatokon
nagy tömeg ellenséges gyalogság mutatkozik.</p>
<p>– Mind jól tudom. Mondá a király. De nem onnan fog jönni az
igazi támadás. Ez mind csak tüntetés. <span class=
"pagenum"><a name="Page_111" id="Page_111">-111-</a></span></p>
<p>Azzal odament az öltöző fülkéhez s kézen fogva Mirandát,
kivezeté őt a vezérek elé.</p>
<p>– Ime, uraim, a mi leghivebb tudósítónk, a ki az ellenfél egész
csatatervét szives volt velem közölni: Beneschau úrnője, gróf
Sch...in tábornokné.</p>
<p>– Ah! A széna-szalma tündér! szalajtá ki a száján A… Z…
herczeg.</p>
<p>Ráértek nevetni rajta.</p>
<p>– A veszély azonban elég komoly. Jó szerencse, hogy előre
értesültünk róla. Most gyorsan tegyük meg az intézkedéseket.</p>
<p>A király a tábori ágyára ült le s az asztalkára kiterítve a
katonai térképet, megkezdé a haditanácsot.</p>
<p>– Kérem, madame, maradjon itt. Önnek az adataira többször lesz
szükségünk, ha szives lesz azokat rendelkezésünkre bocsátani.</p>
<p>És így Miranda is részt vett a hadi tanácsban.</p>
<p>S nagyon jó tanácsokat tudott adni.</p>
<p>A völgyszoroson felvonuló lovasság első ezredei magyar huszárok.
Ezeknek az a virtusuk, hogy ha ők támadhatnak, akkor fel nem tartja
őket semmi ágyutűz, sorlövés: mindenen áttörnek; de ha őket rohanja
meg az ellenség, akkor szeretnek visszafordulni s egy kis futás
után megint szembefordulnak. Ezuttal azonban ezzel az ős szittya
harczmodorral mind össze fogják zavarni az utánuk nyomuló második
lovas dandárt, mely cseh, szász és morva lovasokból áll. (Ezt ő
mind a vidám poharazás közötti áldomásokból tudta meg.) Hej, sok
nagy dolgot követtek volna el a magyarok, ha ki nem áldomásozták
volna előre, hogy mit akarnak tenni!</p>
<p>A király egészen e körülmény figyelembe vételével alapítá meg a
csatatervet.</p>
<p>A tizenkilenczezer poroszszal szemben áll, illetőleg körülfogja
azt, harminczhatezernyi ellenfél: lovassága háromszoros
arányban.</p>
<p>Frigyes király ezzel a támadással szemben az összes <span class=
"pagenum"><a name="Page_112" id="Page_112">-112-</a></span>
lovasságát a hegyszoros felé csoportosítja s a balszárnyon kezd
döntő ütközetet egész erejével. A táborhelyét egészen védetlenül
hagyja. Ott nem marad más, mint a lovászlegények a vezetéklovakkal,
a szekerészek, a tüzérek, meg a lazarétum. Ha mozdul az ellenség a
jobb szárny felől is, azt ágyuzással kell, a meddig lehet,
visszatartani. A sátorok üresen maradnak.</p>
<p>A parancsok rögtön szét lettek küldve.</p>
<p>A… Z… herczeg valamit sugott a király fülébe, a mire a király
azt mondta neki: «magam is gondoltam erre.»</p>
<p>Azzal a szép markotányosnéhoz fordult:</p>
<p>– Madame. Mi végtelenül le vagyunk kötelezve a nekünk tett
megbecsülhetetlen szolgálatért. Bizonyos lehet ön királyi hálám
felől, mihelyt alkalmam nyilik, annak kifejezésére. De mi fog önnel
történni az ütközet alatt, mely még az éjjel megkezdődik?</p>
<p>– Oh, markotányosnét még soha sem öltek meg a háboruban.</p>
<p>– Ön tehát nem ismeri a félelmet. Nekem azonban kötelességem
gyanakodni. Én önt nem bocsátom el innen az ütközet előtt. Én
kénytelen vagyok azt is számításba venni, hogy hátha ön az
ellenségnek a kéme.</p>
<p>– Én szivesen maradok itten, szólt a hölgy mosolyogva, a meddig
felséged kivánja.</p>
<p>– Hivják be Trenket.</p>
<p>Frigyest beszólíták a király sátorába; maga A… Z… herczeg ment
érte.</p>
<p>– Kornet úr. Maga itt marad, a mig mi az ütközetbe megyünk. A
rossz kezével úgy sem foghatna kardot. Megbizatása lesz a hadi
kémül hozzánk jött hölgyet őrizni, hogy meg ne szökjék.</p>
<p>– Hogy én őrizzem a grófnét? szólt zavarodottan Frigyes.</p>
<p>– Gondolnám, hogy nem fél tőle? A grófnénak sem lesz kifogása
ellene? <span class="pagenum"><a name="Page_113" id=
"Page_113">-113-</a></span></p>
<p>– De az én sátoromban egy kéve zsupp sincs, a mire a grófnét
leültessem.</p>
<p>– A miatt ne legyen aggodalma. Én erre az éjszakára átengedem a
grófnénak a saját sátoromat, magamnak nem lesz rá szükségem. Madame
kényelmesen kipihenheti fáradalmait a tábori nyoszolyán. Mindent
rendelkezésére bocsátok. Senki sem fogja háborgatni. Itt az
asztalka fiókjában van egy játék kártya. Játszhatnak pikétet.</p>
<p>– Ördöngös szerencséje van ennek a Trenknek, szólt nevetve A..
Z. herczeg. Nem is jön verekedni s még is ő kapja el a legszebb
zászlót.</p>
<p>Trenk Frigyes kegyetlenül meg volt szorulva. A királytól világos
maliczia volt ez a rendelkezés.</p>
<p>Őriztetni vele a szép tündérnőt (a kivel már régen ismerős)
egész éjjel, a király sátorában.</p>
<p>Ha A.. Z. herczeg Berlinbe visszakerül, ezt a tréfát bizonyosan
el fogja mondani Amália herczegnőnek s aztán az eddigi szép
idyllnek vége.</p>
<p>Hogy a királynak még a válságos pillanatban is volt elég humora
hasonló megtréfálásra.</p>
<p>Trenk Frigyes komoly arczot csinált s mutogatta teljesen
begyógyult kezét.</p>
<p>– Jól van, jól, Trenk, mondá a király engesztelőleg. Hiszen
egyéb feladata lesz magának, a miért hátra kell maradnia. A grófnét
nem szükséges magának czernirozva tartani. Hanem egyébre ügyeljen.
A tábor egészen magára marad. Megeshetik, hogy az ellenség a jobb
szárnyon is mutatkozni fog. Erre az esetre utasítva van a tüzérség,
hogy erős ágyutüzeléssel akadályozza meg az ellenségnek a szoroson
való kibontakozását. Itt, az én sátorom előtt is van felállítva egy
haubiczvető s mellette a golyópyramid. Külszínre ez csak a
tisztesség végett áll a királyi sátor előtt, mint a hogy itt van
kitüzve a főstandard. Jőjjön csak, próbáljon egyet fölemelni
azokból a haubiczokból.</p>
<p>A király kivitte magával a sátorból Trenk Frigyest s oda
mutatott a golyó-gulára. <span class="pagenum"><a name="Page_114"
id="Page_114">-114-</a></span></p>
<p>Rájuk nézve közönséges tíz fontos haubiczoknak látszottak a
kúpba rakott golyók; hanem a mint egyet föl akart a jobb kezével
emelni Trenk, nagyot szisszent: a beforradt izom sajgott.</p>
<p>– Látja, hogy még most is fáj a keze! mondá a király. Fogja a
balkézbe.</p>
<p>– Ez nyom egy mázsát! monda Trenk megemelve a haubiczot.</p>
<p>– Épen annyi. Tizenötezer arany van benne. Mind a tizenegy golyó
ilyen. Belül üres, ha a kanócz-csapot lecsavarják róla, a golyó
kétfelé válik. Ezekben van a tábor tartalékpénze. Százhatvanötezer
arany. Ezt bizom a maga felügyeletére. Maradjon itten és ügyeljen
rá, hogy ha ágyuzásra kerül a dolog, a pattantyusok bolond fővel
ezeket a golyókat el ne lövöldözzék. Az szép kis meglepetés lenne
az osztrák katonáknak, ha tizenötezer aranynyal kartácsolnának
közéjük! Ezt magára bizom.</p>
<p>Mégis marad hát valami komoly feladata: a hadi pénztárt
őrizni.</p>
<p>A haditanács intézkedései rögtön foganatba vétettek. A
tábornokok a tisztek sátrait járták sorba, felköltve őket s közölve
velük a feladataikat, a tisztek azután a közlegénységet
ébresztették fel: egy dobszó, egy trombitahang nem hallatszott, az
egész készülődés a legnagyobb csendben rendeződött. Az őrtüzeket
kioltották s még az előőrsöket is visszavonták, hogy az ellenség
annál inkább el legyen áltatva, abban a hitben, hogy a porosz
sereget mély álomban lepheti meg.</p>
<p>Minden hadcsapat elvonult a táborból; egy puskás őrt sem hagytak
még a király sátora előtt sem; csak az ágyukerekek távoli gördülése
hirdeté a leviathán mozdulását.</p>
<p>Trenk Frigyes egyedül maradt a király sátora előtt.</p>
<p>Végig gondolt a helyzetén.</p>
<p>Egyedül hagyva egy csábító tündérrel, a kinek varázslata már
egyszer kilopta a lelkét a szívéből. Minő visszaemlékezés az első
mámorító találkozóra! S ez a második <span class="pagenum"><a name=
"Page_115" id="Page_115">-115-</a></span> még bűvös bájosabb, mert
a minnetörvények minden parancsa szentesíti.</p>
<p>A ki az ilyen tündérszerencsét fel nem használja, az gyáva.</p>
<p>Nem igaz! az a gyáva, a ki kap rajta.</p>
<p>A babyloni Anaitis oltárán áldozni akkor, a mikor bajtársai,
maga a király, a halállal néznek szembe! Csókokat cserélni
tündérajkakról, a mikor azok ott kardcsapásokat cserélnek! Szerelmi
mámorban elfeledkezni arról, hogy ez órákban hazájának sorsa van
koczkára téve! És nem rohanni oda, hogy vére minden cseppjével
kierőszakolja a sorstól a diadalmat. Egy szép asszony miatt
elmulasztani egy szép halált!</p>
<p>Trenk Frigyes egy merészet gondolt.</p>
<p>Beszólt a sátor függönyén keresztül.</p>
<p>– Madame! Szabad belépnem?</p>
<p>– Szabad.</p>
<p>Trenk Frigyes belépett a király sátorába.</p>
<p>Egy viasztekercs égett az asztalon.</p>
<p>A hölgy már a tábori ágyon feküdt, egy lámapokróczczal
letakarva. A markotányosné jelmez a taburetten hevert.</p>
<p>– A grófné már lepihent?</p>
<p>– Igen, de ezeket az átkozott hosszúszárú csizmákat nem tudtam
magam lehúzni: az nem megy segítség nélkül. Jőjjön ide, segítsen
lehúzni.</p>
<p>Hát az ilyen szolgálatot teljesíteni, lovagias kötelesség.</p>
<p>Frigyes odalépett hozzá.</p>
<p>Miranda lehárítá magáról a takarót. Csak a rövid, himzett
szegélyű, ing volt rajta, aztán meg a lábain a csizmák. Azokat
odatartotta Frigyes elé, a kinek a szolgálattétel alatt le kellett
előtte térdelni.</p>
<p>Azután ismét a nyugágyra veté magát a hölgy, magára rántva a
pokróczot s fázós borzongást hallatva, a mi aztán csendes nevetésbe
ment át.</p>
<p>– Nos, hát nem ül ide az ágy szélére? <span class=
"pagenum"><a name="Page_116" id="Page_116">-116-</a></span></p>
<p>Minthogy a taburett el volt foglalva a levetett öltönyökkel,
csakugyan oda kellett neki ülni.</p>
<p>– Nos hát, kis barátom, mondá neki a hölgy; úgy e megmondtam
magának, hogy újra találkozni fogunk? És hogy itt fogunk
találkozni.</p>
<p>S aztán hangosan felkaczagott.</p>
<p>– Úgy-e bár? Ha most engemet itt valaki meglepne, azt mondaná,
hogy Frigyes király szeretője vagyok.</p>
<p>Ez a szó teljesen jéggé fagyasztá Trenk érzelmeit.</p>
<p>Ennek a nőnek még a szégyen látszata is dicsőség.</p>
<p>– Nos hát? Valamit akart mondani nekem, hogy bejött.</p>
<p>– Igen, grófnő. Azt akartam mondani, hogy én is utána megyek
társaimnak. Nem maradhatok lomha tétlenségben, mikor azok
harczolnak.</p>
<p>Miranda boszusan rángatta a vállait.</p>
<p>– Hát hisz ezt megtehette volna, a nélkül, hogy nekem
bejelentse. Ön nélkül még kevesebb okom van itt magamban félni.
Csak azért jött be hozzám, hogy magas megvetését tudassa velem?</p>
<p>– Ellenkezőleg, grófné. Ön mindjárt meg fogja érteni, hogy engem
a legnagyobb megbecsülés vezetett ide önhöz. A király csak tréfált
azzal, hogy engem a kegyed őrizetére rendelt. Semmi oka sem volt
bizalmatlannak lenni. Láthatja, itt hagyta a sátorában összes
följegyzéseit ön előtt, kitárva. Ezekből megtudhatja kegyed
hadainak dislokáczióját. Itt van a kézi pénztára, a zárban hagyott
kulcscsal. De én még ennél is nagyobb bizalmat akarok ön iránt
tanusítani. A király rám bizta tábori pénztárának a megőrzését. Ha
én most lóra kapok és utána vágtatok a gárdának, valakinél hátra
kell hagynom a kincs hollétének a titkát. Én másra nem merem azt
bízni, mint a grófnéra.</p>
<p>– Lassan! Sugja a fülembe.</p>
<p>Frigyesnek oda kellett hajolni Miranda fölé, hogy a fülébe
sughassa a titkot. Ez alatt a hölgy fehér karja idegesen fonódott a
suttogó nyaka körül. <span class="pagenum"><a name="Page_117" id=
"Page_117">-117-</a></span></p>
<p>Ilyen nagy titoknak az átruházása csakugyan nagy megbecsülésnek
a tanusága.</p>
<p>– Nagy tisztelet, hogy ezt közölte velem; vigyázni fogok rá,
mondá a hölgy csipősen. Jó mulatást!</p>
<p>Azzal hátat fordított neki, elfujta a gyertyát s a pokróczba
burkolta magát.</p>
<p>Trenk Frigyes sietett ki a sátorból.</p>
<p>A lovásza ott várta a felnyergelt paripájával, nyeregbe vetette
magát s elvágtatott. Egy óra mulva utólérte a királyt.</p>
<p>– Hát maga itt van?</p>
<p>– Büntessen meg felséged az ütközet után; de nekem lehetetlen
mozdulatlanul lebzselnem, mikor társaim harczolnak.</p>
<p>A királynak nem volt most ideje tovább kérdezősködni</p>
<p>– No hát jó, hogy itt van! A gárda ma nem verekszik. Álljon a
hadsorba.</p>
<p>Igen: a testőrségnek ezúttal az a feladat jutott, hogy az
ütközet idegzetét képezze. Az egész harcz rögtönözve volt. A hat
gárdatisztnek folytonosan nyargalni kellett egyik dandártól a
másikhoz izenetekkel.</p>
<p>Az ellenséges lovasság már kezdett a szoros úton előnyomulni,
hosszú hadoszlopban. Mikor négy ezred felvonult, akkor hadrendbe
bontakoztak az út két oldalán.</p>
<p>Frigyes király ezt mind bevárta nyugodtan.</p>
<p>Azután jött az osztrák és szász nehéz lovasság hatalmas
tömegekben a felvonuló úton.</p>
<p>Ekkor Frigyes király megfuvatta a trombitákat s az erdőben
rejtett lovassága vágtatva rohant elő.</p>
<p>Az osztrák lovasság, mely egy alvó ellenséget vélt meglepni,
erre a nem várt támadásra zavarba jött. Egyenes, nyilt csatában a
porosz lovasság begyakorolt taktikája mindig fölényben volt ellenei
fölött.</p>
<p>A felzavart könnyű lovasság hirtelen hátat adott s
összegomolyodva veté magát a hátul jövő nehéz vasasokra.</p>
<p>Ekkor a király odafordult Trenkhez. <span class=
"pagenum"><a name="Page_118" id="Page_118">-118-</a></span></p>
<p>– No, most maga menjen A.. Z. herczegnek segítségére. Szeret
segítségére lenni! No, nem arra felé. Látja ott jobbra azt a
halmot, azzal az egy szál fenyővel a közepén. Arra vágtasson fel
egyenesen. Ott találja a tüzérparancsnokot. Adja neki tudtul, hogy
azonnal kezdjen az akczióhoz.</p>
<p>Trenk Frigyes árkon-bokron keresztül vágtatott fel a dombra.
Annak a túlsó oldalán volt elrejtve nyolcz ágyú.</p>
<p>A király vezényszavára rögtön feltaszíták az ágyúkat a
dombra.</p>
<p>A mély völgyben már akkor az osztrák és szász lovasság egy
zavart tömeggé lett összeszorítva.</p>
<p>Akkor ebbe a tömegbe kezdtek el azzal a nyolcz ágyúval
kartácsolni.</p>
<p>Az nem csata, hanem mészárlás volt. Ember és ló, mint a kaszált
rend, omlott a lövések után. A hátuljövő ezredek szenvedtek
legjobban: azokra, a kik kardtusában voltak a poroszokkal, nem
lehetett lövetni. Egy óra alatt tönkre volt zúzva az osztrák-szász
lovas hadtest s úgy szétfutott az erdőkben, hogy elő nem került
többet. Trenk Frigyes visszatért a királyhoz.</p>
<p>A nagy ágyúzásra azonban az osztrák derékseregnél is
észrevették, hogy Frigyes király megelőzte a támadást.</p>
<p>Épen a hajnal hasadt, szép Szent-Mihály napi derült reggel volt.
A hegyhátak a napsugártól megaranyozva, a völgyben fehér köd
terült, abból csak Szoór falu keresztes tornya látszott ki.</p>
<p>Átellenben a hegyoldalon Burkersdorf. Annak a kertjei között
volt felállítva az osztrákoknak negyven ágyúja.</p>
<p>Az osztrák granátos-ezredek zárt hadsorokban indultak meg Szoór
falu ellen, a hol Frigyes király főhadiszállását képzelték. Fejeik
fölött a hegyoldalban felállított ágyúk röpíték golyóikat a
falura.</p>
<p>A falvakat már e hadjáratban erősségül tudta használni mind a
két ellenfél. A szuronytámadást visszaverte a porosz gránátos had;
hanem az az óriási üteg a hegymagason <span class=
"pagenum"><a name="Page_119" id="Page_119">-119-</a></span>
összezúzta a torlaszaikat s felgyujtotta a hátuk mögött a
házakat.</p>
<p>Ekkor Frigyes király azt mondá Trenknek:</p>
<p>– Vágtass A.. Z. herczeghez és mondd neki, hogy három ezred
lovassal vágjon be az ellenség czentrumába s hallgattassa el azt a
batteriáját! Azután a legrövidebb úton nyargalj a faluba és vidd
parancsul a tábornoknak, hogy hat zászlóalj granátossal induljon
rohamra a burkersdorfi ütegek ellen.</p>
<p>Trenk Frigyes végrehajtá a rábizott feladatot.</p>
<p>Elébb a herczeget értesíté. Az rögtön megkezdé a lovas
támadást.</p>
<p>És neki, az ifjú daliának nézni kellett, hogyan vágtat az az
öreg ember, lobogó fehér parókájával, elől a lovasai rendjén, hogy
követ el mesemondáshoz hasonló hőstetteket! az öreg, a kicsufolt, a
meggyalázott férj! Míg ő, a fiatal vitéz, a nagy hódító, a
szerencsefia: ezt mind a távolból nézi.</p>
<p>A másik izenettel kellett a faluba eljutnia.</p>
<p>Hiszen ez is veszélyes feladat volt, a mi Trenk Frigyesre
bizatott. A legrövidebb út, végig az ellenséges arczvonal előtt, a
negyven ágyú lővonalán belől. A tekék ott bugtak el a feje fölött;
egy süvöltő granát a lova lábai előtt csapott le, átugratott rajta
s a háta mögött hallotta elpukkanni. De akkor aztán a megijedt lova
majd belevitte az ellenséges táborba. (Mint György királyt
Dettlingennél.) Szoór alá érve pedig le kellett szállnia a lováról
s azt egy fához kötve hátrahagyni; mert az utak úgy el voltak
torlaszolva, hogy ló nem járhatta. Mégis jókor átadta a király
parancsát Golcz tábornoknak, ki azonnal támadót doboltatott a
granátosoknak.</p>
<p>Akkor aztán látta Trenk Frigyes a templom tornyából ezeket az
élő bástyafalakat egy ütenyre megindulni a tüzokádó ütegekkel
szemben, mint valami gépnek a karjait. A hol az ágyúgolyó rést
ütött közöttük, az élőfal egyszerre összezárult megint. Aztán
jöttek a targonczások, saraglyára <span class="pagenum"><a name=
"Page_120" id="Page_120">-120-</a></span> tették a sebesülteket s
eltakarították. A tömeg ment előre. S nemcsak az ágyúk pusztítottak
benne, hanem az árkok mögött elhelyezett lövészek is. Az osztrák
sorgyalogság tüzelését hadi nyelven görgő-tüznek mondják
(Rollfeuer). Ennek a folytonos moraja képezte az alaphangot e
rettentő konczertben. A granátosok egy lövést sem tettek, a míg
száz lépésnyire nem értek az ellenfél harczvonalához, akkor
egyszerre sortüzet adtak, egyik ezred a másik után, s aztán
szuronyszegezve rohantak a magaslatnak.</p>
<p>De már ugyanakkor a lovasdandár is vágtatott a fensíkra
feltörve, a negyvenágyús üteg felé, felgombolyítva az útját álló
zászlóaljakat.</p>
<p>Trenk Frigyes sietett vissza a lovához s rátalálva, vágtatott a
királynak hírt vinni.</p>
<p>A király a gárdával és egy tartalék svadronynyal együtt közelebb
jött Szoórhoz; a nyolcz ágyút is magával hozta; a defilét csak egy
lovas osztag őrizé már.</p>
<p>– A nagy battéria el van foglalva, felség.</p>
<p>– Csak el van némítva, Trenk úr.</p>
<p>Már akkor az osztrák ágyúk megszüntek dörögni.</p>
<p>– A hadi jelentésnek korrektnek kell lenni. Monda a király.</p>
<p>– Én láttam A.. Z. herczeg lovasságát az ágyúkra rohanni.</p>
<p>– Azért azok visszavonulhattak.</p>
<p>Rövid idő igazat adott a gárdistának. A tetőn felállított ágyúk
ismét elkezdtek dörögni. Csakhogy a lángjuk nem a porosz tábor felé
villant, hanem ellenkező irányban. A poroszok csakugyan elfoglalták
az üteget s ekkor aztán a saját tüzéreiket állítva az ellenséges
ágyúk mellé, azokkal kezdték el lövetni a Burkersdorf faluban
tömörült osztrák hadakat. Nem sokára az egész falu égett. Az
osztrák fővezérség czentrumában volt megtámadva. Károly herczeg
egyik nyargonczot a másik után küldé a balszárnyon levő
dandár-parancsnokhoz, Preising tábornokhoz, <span class=
"pagenum"><a name="Page_121" id="Page_121">-121-</a></span> hogy
siessen a segítségére: az meg sem mozdult a helyéből. Hivatkozott
az írásban kiadott napi parancsra, mely szerint az ő feladata
Frigyes király előtt elvágni a visszavonulási útat. A három derék
ezred ott ült nyeregben egész délig, mozdulatlanul egy halmon,
melynek azóta Bataillenberg a neve.</p>
<p>Károly herczegnek nem maradt más választása, mint szétzilált
seregével visszavonulni a vesztett csatatérről.</p>
<p>A poroszok aztán dél felé Preising tábornoknak is segítettek az
elhatározásban: kiverték a helyéből.</p>
<p>Az osztrák hadvezérség ismét azt a hibát követte el, hogy
túlnyomó hadseregében bizakodva, háromfelé osztogatta szét a
seregét, hogy a burkust központi támadással összemorzsolja; Frigyes
király aztán egyenkint verte meg mind a hármat.</p>
<p>No, de hátra volt még a negyedik.</p>
<p>A hogy a szép markotányosnő elárulá, Trenk Ferencz a maga
huszárjaival és pandurjaival átúsztatott az Elbán s a míg a derék
ütközet javában folyt Burkersdorf és Szoór alatt, rajta ütött a
porosz táboron, melynek főhadiszállása teljesen védtelenül állt
előtte.</p>
<p>A nagy ágyútelep elfoglalása közben jött vágtatva egy
ordonáncztiszt a királyhoz:</p>
<p>– Fölség! a táborunkat elfoglalták Trenk pandurjai.</p>
<p>– S mit csinálnak ottan?</p>
<p>– A podgyászunkat fosztogatják.</p>
<p>– Akkor nagyon okos munkát végeznek: csak hadd romboljanak
kedvükre. Legalább addig a fődologban nem akadályoznak
bennünket.</p>
<p>S még csak egy kémszemlélő csapatot sem küldött ellenük a
király. Jól ismerte az embereit. Ezeket legjobban feltartóztatja a
podgyászos szekérvonat.</p>
<p>Délben már lehetett harangoztatni mind a két faluban. Az ütközet
el volt döntve. Ekkor aztán a király is visszatért a testőreivel a
táborába. Trenk vitézeit már nem találta ottan. De a tábor is
alaposan ki volt fosztva. A király <span class="pagenum"><a name=
"Page_122" id="Page_122">-122-</a></span> sátorából is elvittek
mindent: még az ezüst asztalszereket is. De eltünt a tizenegy golyó
is, a mi aranynyal volt megtöltve. Ki törődik most
bagatellekkel?</p>
<p>A király sátorában, a tábori ágy alá dobva hevert egy piros
viganó, melyet tegnap a szép markotányosnő viselt. Hát azzal mi
történt?</p>
<h2><span class="smaller">XIII. FEJEZET.</span><br />
A DRÁGA KOTILLYON S A MÉG DRÁGÁBB VIGANÓ.</h2>
<p>Miranda arra ébredt föl, hogy éktelen zsivaj támadt a sátor
előtt, pisztolylövések, lódobogás, káromkodás vegyest.</p>
<p>Trenk Ferencz martalócz hada érkezett meg.</p>
<p>Annyi ideje sem volt, hogy felöltözzék. A sátornyiláson
berontott maga Trenk Ferencz.</p>
<p>Eddig csak a pofája volt olyan csuf, mint az ördögé, most már a
lába is sánta volt, hogy még jobban hasonlítson hozzá.</p>
<p>Reggel volt már, a sátornyiláson át besütött a napvilág:
egyenesen oda az ágyból kikelő alakra.</p>
<p>– Ah! Ah! Kiálta fel a pandurvezér: mit látnak szemeim? Az én
erényes szent asszonyom Frigyes király ágyában! Miranda grófnő! Ön
a porosz király szeretője?</p>
<p>Mirandának semmi nagyobb vágya nem volt, mint hogy őt valahogy
véletlenül ilyen helyzetben meglepjék s ez a dicsőség, érdemén
kivül, utólérte.</p>
<p>A franczia udvar szokásai (jó részt a bajoré is) érthetővé
teszik, hogy egy nőnél ez ambiczióvá fajulhasson. Hiszen azok a nők
uralkodnak, a kik balfelül ülnek.</p>
<p>De hogy mégis épen Trenk Ferencz legyen, a ki azt fölfedezi, az
nem volt izlése szerint.</p>
<p>Boszusan kapott levetett öltönyei után. <span class=
"pagenum"><a name="Page_123" id="Page_123">-123-</a></span></p>
<p>Hanem Ferencz megelőzte, s valamennyi gunyát elragadta
előle.</p>
<p>– No uram! Mit akar ön a ruháimmal! Adja ide!</p>
<p>– Ah nem! Szép istennő. Igy kell önt megmutatnom a
harámbasáimnak! – Hadd lássák, minő galambot tart Frigyes király a
fészkében? Aztán majd felviszem a szép angyalkát Bécsbe s ott is
prezentálom az udvari társaságnak.</p>
<p>Miranda odaugrott hozzá s ki akarta ragadni a kezéből a himzett
alsószoknyáját. Nem birt vele. Akkor aztán hizelkedésre fogta a
dolgot.</p>
<p>– Édes Trenk. Kedves Franczikám. No, ne tréfáljon. Adja ide a
kotillyonomat.</p>
<p>(Ez volt a himzett alsószoknyák műneve Lafontaine idejében.)</p>
<p>– Ah; még meg is czirógatja a rücskös pofámat. Most volna a
legjobb idő a csókolódásra! Maga a Belzebub sem választhatna
magának kedvesebb pillanatot a szerelmeskedésre. Nem madame! Ma
csókért nem adok semmit.</p>
<p>– Nem ilyen olcsó árt kinálok, Ferencz. Én önnek a hatalmában
vagyok most: semmivé tehet, letaszíthat a sárba s belefojthat. A
kétségbeesés szól belőlem. Én önnek nagy váltságdijat ajánlok, ha
meg hagy szabadulni. Ön tudja, hogy ez a király sátora?</p>
<p>– Azért jöttem ide magam.</p>
<p>– Ön itt gazdag prédát talál. Amott van a király ezüst
asztalszere.</p>
<p>– Azt elveszem az ön kegyes utasítása nélkül is.</p>
<p>– De hisz az önnek mind csekélység. Ön jobb szeretné a helyett a
tábori pénztárt megtalálni.</p>
<p>– Majd arra is ráteszem a kezemet. Tudom, hogy itt van. Kémeim
értesítettek róla.</p>
<p>– Hát keresse. Nálam nélkül meg nem találja.</p>
<p>Erre a hölgy visszatért az ágyhoz s a pokróczba takarózott.
<span class="pagenum"><a name="Page_124" id=
"Page_124">-124-</a></span></p>
<p>Trenk Ferencz mindent felforgatott a sátorban, a kardjával
szerteszét hasogatta az ülőkéket: nem találta meg a pénztárt.
Dühösen fordult Mirandához:</p>
<p>– No hát hol van a királyi pénztár?</p>
<p>– Hol van a kotillyonom?</p>
<p>– Itt van, fogja.</p>
<p>Azzal odahajítá a nőnek azt az egy öltönydarabot.</p>
<p>Miranda hirtelen felköté azt a derekára s aztán felhuzta a
csizmáit. Félig fel volt már öltözve.</p>
<p>– Nos! Mutassa meg a pénztárt!</p>
<p>– Elébb kössük meg az alkut. Ön engem azzal fenyegetett, hogy
magával visz Bécsbe s ott fog az udvar előtt prezentálni, mint
Frigyes király ágyasát. Igérje meg, hogy ezt nem teszi velem.</p>
<p>– Ha maga átadja nekem a királyi pénztárt.</p>
<p>– Átadom. De ön viszont lovagi becsületszavára fogadja, hogy
engem szabadon bocsát s enged mennem, a merre én akarok.</p>
<p>– Fogadom becsületszavamra.</p>
<p>– No, hát tudja meg ön, hogy a király kincstára azokba a
haubiczokba van elrejtve, a melyek a sátor előtt gulába vannak
rakva.</p>
<p>Trenk Ferencz kikiáltott a sátorból az őrt álló pandurjának.</p>
<p>– Hozz be egyet azok közül a golyók közül.</p>
<p>A pandur czepelve hozta a golyót, megjegyezve, hogy ilyen nehéz
haubicz még nem volt a kezében soha. De a többiek is ilyen
nehezek.</p>
<p>Miranda aztán megtanítá Trenk Ferenczet a módjára, hogyan kell
annak a tüzgolyónak a kanóczcsapját lesrófolni, amikor az kétfelé
válik. A szétnyilt golyó, vékony üveglappal letakarva, mutatta a
kincs tartalmát.</p>
<p>Trenk a másfél lábával tánczolni kezdett diadalában.</p>
<p>– Az egész kincstár kezemben van!</p>
<p>Miranda felhasználta ezt a pillanatát az elragadtatásnak.
<span class="pagenum"><a name="Page_125" id=
"Page_125">-125-</a></span></p>
<p>– Nos uram, hát adja ide most már a viganómat.</p>
<p>De nagyon csalatkozott, a mikor azt hitte, hogy Trenk Ferencznél
egy árnyékát is feltalálja a hálának, vagy az igazságnak.</p>
<p>– A viganóját? kérdé furcsa elcsodálkozással. Azt én nem
igértem, hogy odaadom; csak azt igértem, hogy hagyom szabadon
futni.</p>
<p>– Hát mi az ördögöt akar a viganómmal csinálni?</p>
<p>– Már biz arra, hogy fölvegyem, egy kissé vén vagyok. Szeretőm
sincs, a kinek hazavigyem vásárfiába; pedig csinos kis gunya.
Milyen szépen ki van himezve.</p>
<p>– De ne nézegesse ön az én öltönyömet! Mennydörgős teremtettét!
Ön becsületszavát adta, hogy szabadon bocsát. Egy kotillyonban csak
nem mehetek ki az utczára.</p>
<p>– Hát várjon csak kedveském. Én tudom, hogy mire adtam a
becsületszavamat. Hanem elébb majd beszólítom a harámbasáimat, hogy
legyenek tanuim, a kikkel majd Bécsben bebizonyíthassam, hogy
magát, drága szépség, itt találtam és így találtam itt. Igy kell
azoknak magát itten meglátni, Frigyes király sátorában, egy
kotillyonban viganó és kamizol nélkül.</p>
<p>Azzal kikiáltott az őrt álló panduroknak.</p>
<p>– Híjátok ide azonnal Todbitter, Buntevicz és Keppenik
harámbasákat.</p>
<p>Miranda kétségbe volt esve; sirt, rimánkodott, a haját tépte,
térden csúszva vonaglott Trenk után. Az annál jobban kaczagott
rajta.</p>
<p>Akkor aztán fölállt a hölgy, letörülte a könyeit. Lebontotta a
sűrű hosszú haját s abból csinált takarót mezítelen válla és keble
számára. Mikor a harámbasák megérkeztek, már akkor nyugodt volt,
mint egy szobor.</p>
<p>A három főtiszt bejött a sátorba. Marczona pofák voltak!</p>
<p>– Nemes harámbasák, monda Trenk Ferencz. Odanézzetek! Ismeritek
ezt a bájos hölgyet ugy-e? Láthattátok elégszer, mikor még a
generálistoknak a felesége volt. Az én kis ángyikám! Sokszor
ültetek vele egy asztalnál. Hát <span class="pagenum"><a name=
"Page_126" id="Page_126">-126-</a></span> most ez a szép
istenasszony, egy generális özvegye, itten őrzi Frigyes királynak
az ágyát.</p>
<p>– Nem igaz, hazudsz! kiálta a szavába a hölgy. Én a király
kincstárát őriztem. Azt teneked át is szolgáltattam. De te most a
harámbasáid előtt el akarod titkolni a hadi kasszát, hogy osztályt
ne követeljenek belőle.</p>
<p>Trenk Frányó megijedt.</p>
<p>– Elhallgatsz, te vipera!</p>
<p>– Ahán! Ez nem tetszik neki. Szólt gunynevetve a nő. Keressétek
csak, mit dugdos a köpenyege alá? Azt a golyót ni! Abban van az
arany.</p>
<p>– Vezér! Te a pénzt eldugod előlünk? Ez komiszság! Kiálta fel
Todbitter, míg a másik kettő oda rohant hozzá, hogy a köpönyegét
szétbontsa. Az eldugdosott haubicz ez alatt leesett a földre s
kigurult a sátor közepébe.</p>
<p>Trenk Ferencz kirántotta a kardját.</p>
<p>– Ketté hasítom, a ki hozzá mer nyulni ahhoz a golyóhoz.</p>
<p>De ekkor egyszerre három pisztoly csöve lett irányozva a
homlokának.</p>
<p>– Csendesen vezér! Dugd el azt a kardot; mert hideg embert
csinálunk belőled! Dörmögé Todbitter.</p>
<p>Trenk Ferencz ismerte a maga embereit: azok is képesek voltak
mindenre, ha pénzről volt szó.</p>
<p>Miranda pedig ezalatt odaugrott a haubiczhoz; ő nem ijedt meg
Trenk pallosától s aztán a mázsányi golyót az asztalra téve, ismét
kisrófolá belőle a kanóczcsapot, s akkor a kétfelé vált golyóból
kiönté az asztalra az aranyakat.</p>
<p>Tizenötezer darab arany szép halmazt ád ki.</p>
<p>A harámbasák egészen meg voltak részegedve tőle.</p>
<p>Ez az asszony tudta jól, hogy mivel játszik.</p>
<p>Egy medve ellen három farkas.</p>
<p>– Ejh vezér uram! hát te ennyi pénzt el akartál tőlünk
suvasztani? Monda Todbitter.</p>
<p>– Van több is! Kiálta Miranda.</p>
<p>– Elhallgass, sátán! Vagy lelőlek! Rikácsolt Trenk, <span class=
"pagenum"><a name="Page_127" id="Page_127">-127-</a></span>
balkezével pisztolyát rántva elő zsebéből. (Azt az orgyilkos
pisztolyt.)</p>
<p>– No no vezér! Csak okosan! Monda Todbitter.</p>
<p>A másik két harámbasa egy karjával átnyalábolta a a vezér
karját, míg a más kézzel a halántékát csókolgattatá a pisztolycső
szájával; Todbitter pedig a homlokának irányzá a maga
mordályát.</p>
<p>– Beszéljünk okosan egymással, vezér. Tudod, hogy szerződés van
közöttünk, hogy a mi készpénz zsákmányt ejtünk: annak a fele a
tied, fele a harámbasáké. Már egyszer megjártad vele, hogy magadnak
készültél tartani a patyikus huszezer forintját; akkor majd elvitt
az ördög.</p>
<p>– Hát ott van! Egyétek meg! Legyen a tietek az egész; dögöljetek
meg tőle.</p>
<p>Ez már okos beszéd volt! De nem is mondatták maguknak kétszer.
Egyszerre oda rohantak mind a hárman az asztalhoz, s a mennyit az
ember a balkezével felmarkolhat, annyit tömtek egymás után a
tarisznyájukba: jobb kezükkel az alatt is folyvást a vezér felé
fordítva a pisztolyukat. Különben az lekaszabolhatja mind a
hármukat, a míg a prédát felhabzsolják.</p>
<p>– Dagadjatok meg! Dörmögé vadállati agyarkodással a vezér.</p>
<p>Miranda felkaczagott.</p>
<p>– No Frányó, ugy-e drága volt a kotillyon?</p>
<p>– Infámis flinta! ordíta rá Trenk Ferencz. (Ez a műneve azoknak
a legaljasabb vászoncselédeknek, a kik a közkatonák közt
ténferegnek.) No hát nesze Todbitter: még ezt is birjad ráadásul.
Neked adom. Azt tedd vele, a mit akarsz!</p>
<p>Azzal megragadva a nő karját, odadobta őt a harámbasa ölébe.</p>
<p>– Hát ez a lovagi becsületszó, vezér? Kiálta a nő.</p>
<p>– Te sem tartottad meg a föltételt: elárultad nekik a kasszát.
Most már viszlek Bécsbe.</p>
<p>– Hát legalább a viganómat add ide. <span class=
"pagenum"><a name="Page_128" id="Page_128">-128-</a></span></p>
<p>– Azt sem adom. Szaladj el így. A flinták alsó szoknyában
parádéznak.</p>
<p>Ekkor megfenyegeté az öklével a vezért a nő.</p>
<p>– Ráemlékezzél erre Trenk Frányó! Drága lesz neked ez a
viganó?</p>
<p>Azzal kirohant a sátorból.</p>
<p>– No, hát megkaptátok a zsákmányt, most már menjetek ördög
hirével; monda Trenk a harámbasáknak.</p>
<p>– Majd csak egymás után, vezér. Ismerjük a jóindulatodat.</p>
<p>Bizonyosra vették, hogy a mint ők a sátorból kilépnek, a vezér
lelövöldözi őket.</p>
<p>Azért előbb csak a Köppenik somfordált el a sátorból. Todbitter
valamit sugott a távozó fülébe.</p>
<p>Azután eltávozott Buntevicz.</p>
<p>Végre háttal kifelé kereste a sátor nyilását Todbitter.</p>
<p>De ez alatt a másik két alvezér elvagdalta odakinn a sátor
előrészének a köteleit, úgy, hogy a mint Todbitter is kiugrott a
sátorból, az utána rohanó vezérnek a ponyva a fejére omlott, s míg
az dühösen vergődött alatta, az alatt ezek mind a hárman
elszaladtak.</p>
<p>Todbitternek a lovát ott tartotta kantárszáron egy csatlós, az
arra fölugrott.</p>
<p>– Nem láttad merre futott az az asszony?</p>
<p>– De igen. Ott elbujt az árokban.</p>
<p>Todbitter odalovagolt. A fehér alak ott feküdt a bűzös laboda
bokrok között.</p>
<p>Mikor Todbittert meglátta, felugrott fektéből s kezét nyujtá
neki.</p>
<p>– Vegyen fel a nyergébe.</p>
<p>A harámbasa fölemelte a nőt magához.</p>
<p>– Takarjon a palástjába, fázom.</p>
<p>A lovag azt is megtette.</p>
<p>Aztán így lovagolt drága terhével a csapatjához.</p>
<p>Igazán drága teher: a táskájában harminczhárom font arany s a
nyergében egy szép asszony. <span class="pagenum"><a name=
"Page_129" id="Page_129">-129-</a></span></p>
<p>A katonái nem kevésbbé jól voltak felszerelve. Mint a
szorgalmatos méhek, úgy megrakodtak a porosz táborban talált
zsákmánynyal, a mit szaporított az utba esett falvak böngészete
is.</p>
<p>– Melyiteknél van egy viganó, meg egy kamizól? – Adok érte öt
aranyat. Kiálta oda a katonáinak Todbitter.</p>
<p>Egyszerre tizen is rohantak oda a kivánt áruczikkel. Hát hogy ne
volna egy jól készült pandurnál ilyen szerdék?</p>
<p>A harámbasa rábizta Mirandára, hogy válaszsza ki magának, a
melyik legjobban tetszik.</p>
<p>Hát úgy illik. Ha már az ő tulajdonává lett a menyecske, neki
kell annak az öltözetéről gondoskodni.</p>
<p>Miranda felöltözött a rablott gunyába; hanem kalap helyett már
csak egy ezüstös sisakot tudtak neki adni. Hát az is jól illet a
fejére.</p>
<p>– Itt a pénzed a gunyáért, mondá a harámbasa.</p>
<p>A pandur kétfelé törülte a bajszát.</p>
<p>– Inkább adnám azt a pankának egy pár csókért.</p>
<p>Todbitter adott neki egy pofont s a lábához dobta az öt
aranyat.</p>
<p>– Czoki! Ez az én asszonyom!</p>
<p>(Hisz ez külömb ember a vezérénél.)</p>
<p>– Most még teremtsetek elő egy markotányos kordét.</p>
<p>Azt is előhozták. Jó rend volt itt. A pálinkát ugyan kiitták már
a hordóból, de még a kis póni lovacska megvolt, szépen a rud közé
szerszámozva.</p>
<p>– Hisz ez épen az én laptikám! Mondá örvendezve Miranda. Az én
kis tatárlovam. Hogy rám ismer.</p>
<p>– No, hát most ebbe felülhetsz muczuskám s jöhetsz velünk. Mind
a vizig szárazon. Ott majd megint nyeregbe veszlek s a tulsó parton
fogok neked más talyigát.</p>
<p>– Köszönöm édes uram a jóságodat. Meg is szolgálom, még pedig
azonnal.</p>
<p>S ez a jó szolgálat abból állt, hogy Miranda elmondá
Todbitternek a Laudon történetét, a melyből megértheté <span class=
"pagenum"><a name="Page_130" id="Page_130">-130-</a></span> a
harámbasa, hogy mi vár az olyan pandurtisztre, a ki a zsákmányból
részt követel Trenk Ferencztől?</p>
<p>Ez alatt hangzott az ágyuzás, puskatüzelés a szoóri és
burkersdorfi csatavonalon szakadatlanul.</p>
<p>Ha Trenk Ferencz olyan jó katona lett volna, mint a milyen jó
martalócz volt: ez órában az lett volna kötelessége, hogy az egész
huszár- és pandur-seregével vágtatva rohanjon arra, a hol az ágyuk
dörögnek s támadja hátba Frigyes királyt. De hát ezt
elmulasztá.</p>
<p>Miranda csakugyan jó szolgálatot tett Frigyes királynak, a midőn
elárulta Trenk Ferencz előtt az aranynyal tömött haubiczok titkát.
Annak még tíz ilyen drága gömb maradt zsákmányul.</p>
<p>Azonkivül Frigyes király egész ezüst asztalszere. – A pompás
aranyozott tálak, tányérok és billikomok. Ha néha nem volt is más a
királynál, mint szalonna, fekete kenyér, de azt legalább ezüstről
lakomázták.</p>
<p>Mit törődött Trenk Ferencz most Károly herczeggel, – meg a harcz
kimenetelével, mikor az ő diadala már meg volt? Ennyi kincs egy
rakáson! Az volt a főkérdés, hogy ezt mi módon lehessen el is
szállítani?</p>
<p>Kiszedni az aranyat a golyókból nem tanácsos; mert ha a pandurok
megtudják, hogy itt annyi pénz esett zsákmányul, azok is mind részt
követelnek belőle.</p>
<p>Ha pedig zsákba teszik a golyót s úgy kötik a nyereghez, ez a
nagy teher az Elbán való visszausztatásnál lehuzza a lovat a víz
alá. A leleményes ész kitalálta a módját. Trenk Ferencz minden
zsákhoz, melyben az arany tartalmu golyó volt, egy-egy üres korsót
köttetett: az a vízben a golyó sulyát kiegyenlíti. Az ezüst számára
meg etető vályukból tákoltatott tutajt, a min át fogják vádoltatni
a folyón.</p>
<p>Ez alatt sorban kaszabolhatták A. Z. herczeg vértesei az osztrák
ezredeket, s ágyuzhattak azoknak saját ütegeivel Károly herczeg
főhadiszállására.</p>
<p>Trenk Ferencznek volt egy bizalmas czimborája. Török
<span class="pagenum"><a name="Page_131" id=
"Page_131">-131-</a></span> pribék volt. Khankiárnak hítták
(törökül olyanformát jelent, mint «hóhér»). Ezt szokta azokra a
titkos megbizásokra használni, a miknek a czélja egy-egy olyan
harámbasának a láb alól eltevése volt, a kire a vezér
megharagudott, vagy a kitől a zsákmányrészt el akarta harácsolni.
Igen egyszerű volt a praktika. A kipéczézett főtiszt parancsot
kapott, egy csapat huszárral s kétszer annyi pandurral megtámadni
az ellenséget. A harczmodor az volt, hogy minden huszár mellett két
gyalog pandur futott. Versenyt tudtak futni a paripával. A pandur
lőtt, a huszár vágott s a kézi tusában a gyalog pandur a
handzsárjával elvagdalta az ellenséges vitézek lovainak az inait.
(Igy tettek Mohácsnál a janicsárok is Lajos király vitéz «kalandos»
lovagjaival.) Ha azonban csak a főtiszt elvesztése volt a czél,
akkor a lövöldözés kezdetén a harámbasa hirtelen megkapta a neki
szánt golyókat; akkor aztán megragadták a lova zabláját a pandurok
s a halálra sebesülttel visszavágtattak a táborukba. Ezt Miranda
mind elmondta Todbitternek. Ő maga Laudontól tudta meg ezt az
ármányt.</p>
<p>Mikor már a hegyek fensikján folyt az ütközet, Khankiár szót
tett e felől Trenk Ferencznek. Az ellenséget jó volna
megriasztani.</p>
<p>Trenk Ferencz aztán kiadta neki a kellő utasításokat.</p>
<p>Három csapat huszár és pandur három irányban induljon el az
ellenséget fölkeresni. Vezéreik Todbitter, Buntevicz és Köppenik.
Minden csapat áll száz lovasból, kétszáz pandurból. Todbitternek
jutott a legveszedelmesebb feladat, a porosz sereg jobb szárnyát
megtámadni, a hol még minden csendes volt, a hol tehát egészen
pihent ellenségre kellett találnia.</p>
<p>A mint Khankiárt meglátták közelíteni a kétszáz pandurral,
egyszerre mondá ki Miranda és Todbitter azt a szót:</p>
<p>– Itt az «Uriás-levél!»</p>
<p>A pandurtiszt átadta a parancsot Todbitternek.</p>
<p>A harámbasa megijedt. <span class="pagenum"><a name="Page_132"
id="Page_132">-132-</a></span></p>
<p>– Én támadjam meg háromszázad magammal a burkusok pihent
dandárát? Hisz az őrültség! Monda Khankiárnak.</p>
<p>– Ha csak egy ellenvetést mondasz is és rögtön nem indulsz, az a
parancsom, hogy főbe lövesselek.</p>
<p>S már fel volt emelve tizenkét puska és Todbitter fejének
irányozva.</p>
<p>Miranda odaszólt németül:</p>
<p>– Fogadd el a megbizást: a poroszoknak nincs a jobb szárnyon
semmi hadcsapatjuk, csak a tüzérségük, a hegyen tul pedig mingyárt
rátalálsz az osztrák lovasságra s ahhoz csatlakozhatol.</p>
<p>– No hát menjünk! Mondá Todbitter s azzal megindult a szokott
módon beosztott csapat a Bataillenberg felé csendes ügetésben.</p>
<p>Rövid időn megpillanták a porosz üteget, mely egy dombra volt
felállítva, a honnan a szoros utat uralta.</p>
<p>Trenk csapatjainak hagyományos ellenszenvük volt az ágyuk ellen.
Soha ágyukat nem ostromoltak meg. A pattantyusság pedig magában nem
attakol. És így szépen elvonultak az üteg mellett, lőtávolon kivül,
az erdőnek kerülve.</p>
<p>Miranda a maga kordéjával az uton haladt előre, s az erdőn tul
ismét összejött a pandurcsapattal.</p>
<p>A mint a hegyhátra fölértek, egyszerre ott láttak maguk előtt
egy lovascsapatot, háromsoros hadi rendbe fölállítva. Egész
zászlóalj.</p>
<p>– No most kezdjük el a lövöldözést! monda Khankiár
Todbitternek.</p>
<p>– Kezditek a tüzes istennyilát! Kiáltá rá Miranda. Hisz ezek
osztrák lovasok. Nem látod a sárga zászlójukat?</p>
<p>A Preissing vértes-ezred katonái voltak.</p>
<p>A vértes őrnagy, a mint Trenk katonáit előbukkanni látta,
azonnal odanyargaltatá hozzájuk a hadsegédét, azzal a parancscsal,
hogy a csapat vezére jőjjön hozzá.</p>
<p>Todbitter odavágtatott; de vele futott Khankiár is, a nyereg
kápájába kapaszkodva. <span class="pagenum"><a name="Page_133" id=
"Page_133">-133-</a></span></p>
<p>– Trenk martalóczai vagytok? Kérdé az őrnagy.</p>
<p>– Todbitter kapitány.</p>
<p>– Mit kerestek itten?</p>
<p>– Parancsunk van a vezértől az ellenséget megrohanni.</p>
<p>– No, hát én meg a fővezér parancsát tudatom veletek. A
gyalogosok rejtsék el magukat az erdőben: senki el ne árulja az
ittlétünket. A ki egy puskát elsüt, rögtön felhuzatom a fára. A
puskát gulába kell rakni.</p>
<p>Khankiár morgott; de ellenkezni nem mert.</p>
<p>A vértes őrnagy még mindig a tegnapi haditanács rendeletéhez
tartotta magát: a fővezér nyargoncza eltévedt valahol és nem talált
Preissing tábornokra.</p>
<p>A két harámbasával együtt az őrnagy is odalovagolt a kiséretével
a Trenk-csapathoz.</p>
<p>Todbitter elmondá az őrnagy parancsát előttük az ő
idiomájukon.</p>
<p>– A gyalogság vonuljon az erdő mélyébe és meg ne mozduljon; a
huszárok pedig álljanak a vértesek mögé; de előbb rakjanak le
minden fölösleges terhet a nyergükből, a mi a gyors mozdulatokat
akadályozza.</p>
<p>Lerakni az összeszedett prédát!</p>
<p>«Drugi puty!» kiáltának erre a vitézek s azzal megfordíták a
lovaikat s úgy elszeleltek minden irányban, hogy Todbitter maga
maradt ott a markotányosnéval.</p>
<p>– Megszabadultunk szerencsésen! mondá a hölgy a
harámbasának.</p>
<p>– De most hová legyünk?</p>
<p>– Te barátom most már Trenknél halálra itélt ember vagy.
Legokosabb, ha most egyenesen menekülsz Bécsbe. Engemet is magaddal
vihetsz, quasi feleségedet.</p>
<p>Todbitter kapott ötezer aranyat, meg egy szép asszonyt, hát
ugyan minek is folytatta volna tovább a háborut?</p>
<p>Egy óra mulva aztán Preissing dandára is meg volt verve.
Futhatott is mindenki, a merre kedve tartotta.</p>
<p>Trenknek a másik két kiküldött csapatja közül az egyik a porosz
király ágyuütegének a torkába került, az nagy <span class=
"pagenum"><a name="Page_134" id="Page_134">-134-</a></span>
hirtelen visszafutott Bunteviczestől elevenen. A Köppenik-féle
csapat ellenben, mely arra felé tartott, a hol a nagy füstöt látta
s az ágyuzást hallá, szemtanuja lett az osztrák derék sereg
bomlásának. Az égő Burkersdorfból menekülő csapatok minden utat
elleptek. A pandurok siettek vissza Trenk Ferenczhez azzal a
rémhirrel, hogy a főherczeg ármádiája tönkre van verve: itt az
ellenség.</p>
<p>Erre aztán Trenk Ferencz is összeszedte a zsákmányolt kincsét s
egyetlen taktikája az volt, hogy minden prédát elvihessen. Az
öcscsének a két paripáját is magával vitte, a miket az a
lovász-legényével hátrahagyott.</p>
<p>Mire a poroszok visszatértek a megnyert ütközetből a táborukba,
már akkor Trenk Ferencz, huszárjaival, pandurjaival és fényes
zsákmányával együtt tul járt az Elbe vizén.</p>
<h2><span class="smaller">XIV. FEJEZET.</span><br />
A DIADALSZEKÉREN.</h2>
<p>Az már régi szokásuk a hadvezéreknek, hogy az elvesztett ütközet
kimenetelét olyan takargatott, vigasztaló modorban tudatják a
világgal, mintha tulajdonképen csak egy megváltoztatott hadállásról
lett volna szó; ellenben egy kisebb mérvü sikert, mint valami döntő
diadalt trombitálnak ki.</p>
<p>Igy történt a szoóri ütközet után is. Az osztrák fővezérség
magáról az elveszett derék ütközetről olyan bonyolódott, olyan
körmönfont hadi bulletint származtatott Bécsbe, hogy a ki azt
elolvasta, azt sem tudta, merre van hát előre, merre hátrafelé?</p>
<p>Ellenben a Trenk Ferencz diadala aztán a poroszok teljes,
tökéletes kudarczát hirdeté. A porosz tábor elfoglaltatott, az
ágyuk beszögeztettek, az egész főhadiszállás foglyul esett, maga a
porosz király ekvipázsa és asztali <span class="pagenum"><a name=
"Page_135" id="Page_135">-135-</a></span> ezüstje is prédára
jutott. Ezt az ezüst portékát Trenk Ferencz előre felküldé Bécsbe s
az ott volt kitéve a Matsakkerhof vendéglő emeleti ablakaiban a
publikum bámulatára.</p>
<p>Csák Máté háza volt Trenk Ferencznek a rendes szállóhelye, mint
minden magyarországi nagyurnak. Itt költött el ő naponként egy
forintot. (Ezt az adatot az életirói, mint zsugoriságának
bizonyítványát hozzák elő; ámde tudnunk kell, hogy az egykoru
étlapok tanusága szerint a Matsakkerhof uri éttermében egy ebédnek
a dija 24 rézkrajczár volt, a mely lakoma állt hét fogás ételből,
azok közt kétféle sült. E szerint Trenk Ferencznek egy rénes
forintból még harminczhat krajczárja maradt. Inkább azt kérdhetjük,
hogy mire tudta ezt a tenger pénzt elkölteni).</p>
<p>A könnyen lobbanó kedélyü bécsi publikumnak egyszerre
kegyenczévé lett Trenk Ferencz. Az utczán pamfleteket árultak az
arczképével s a hárfások rémballadákat énekeltek róla.</p>
<p>A szerencséjéhez tartozott az is, hogy a míg Károly főherczeg a
még mindig harczképes osztrák derék hadsereggel északnak vonult, az
alatt Trenknek ellenkező irányban kellett nagy sietve loholni.
«Kellett»: mert az ő hadcsapatja úgy volt szoktatva, hogy nagy
diadal után, mikor prédával megrakodott, addig uj csatába nem volt
vihető, a míg mindenki haza nem vitte a zsákmányt és el nem
helyezte. Később aztán visszajöttek becsületesen. Ilyenformán csak
a testőrséget képező lovasság maradt meg mellette. Ezeknek az élén
tartá bevonulását Bécs városába.</p>
<p>Megérkezése valóságos diadalünnep volt; a verestorony bástyától
a Burg kapuig minden utcza tömve «vivát» kiáltozó néppel; az
ablakokból szép hölgyek virágokat szórtak eléje; a neve is alkalmas
volt arra, hogy az ezerajku óriás szájából megrengesse a levegőt:
«Franz Trenk»! Kinézése pedig tulhaladta a róla szárnyaló legvadabb
hireket is. Gondos családapák eltakarták a feleségeiknek a
<span class="pagenum"><a name="Page_136" id=
"Page_136">-136-</a></span> szemeit, hogy rá ne csodáljanak.
Tökéletesebb Belzebubot tán még Höllen-Breughel sem tudna vászonra
festeni.</p>
<p>Hát a lovasai? Ezek a csodahősök. A huszárok farkasbőr
kaczagányjaikkal. A szerezsánok, vörös köpönyegeikkel, fejükön a
poroszoktól elvett aranyos kaskéták! Egy gyüjtemény országos
gonosztevőkből! Hóhérpallos alól kiszabadult légió!</p>
<p>Mikor a Burg udvarára ért Trenk Ferencz, a főőrség fegyverben
állt és dobszóra szalutált s zászlóját meghajtá előtte. A hartsir
gárdisták segíték leszállni a lováról, s vezették fel a követségi
lépcsőn. Minthogy a meglőtt jobb lába rövidebb volt, mint a bal, a
miatt gyalog jártában mankót használt.</p>
<p>A királynő a gobelinok termében fogadta a hőst s látva, hogy
mankóval jön, megkinálta őt egy székkel, hogy üljön le; a míg az
egész udvari kiséret állva maradt. Olyan nagy kegyesség, a minőkben
csak fejedelmi vendégek szoktak részesülni.</p>
<p>Ő felsége magasztaló dicséretekkel halmozá el a hőst és
legmagasabb kegyének kifejezéséül ezredesi czimmel ruházta fel, a
rendes hadsereg főtisztjeivel egyenlő ranggal s kinevezte magyar
bárónak. (Tudvalevő, hogy a külföldi báró Magyarországon, a míg a
Corpus Jurisba nem inartikulálják, csak «armer Reisender» és nem
más.)</p>
<p>Azon nap estéjén Bécs városát illuminálták s a Burgszinházban,
(melyet Mária Terézia négy évvel előbb építtetett a komoly
Tháliának) díszelőadást tartottak Trenk Ferencz tiszteletére.</p>
<p>… Egy hét mulva pedig pecsétes levelet kapott Trenk Ferencz
Cordua tábornagytól, melyben megidéztetik a specziális hadi
törvényszék elé, mely az ellene emelt vádakban itélni fog.</p>
<p>Már ekkor az egész városban Trenk Ferencz büneiről
beszéltek.</p>
<p>A papok minden templomban arról prédikáltak, hogy Trenk Ferencz
istentagadó, templomrabló, szentségfertőztető; <span class=
"pagenum"><a name="Page_137" id="Page_137">-137-</a></span>
papoknak megkinzója, ártatlan szűzek megrontója; káromkodó és
eretnek.</p>
<p>Huszonhárom pandurtiszt lézengett Bécsben, a kiket Trenk Ferencz
önkényüleg elcsapott a seregéből: ezek között volt Todbitter.</p>
<p>Ez a huszonhárom sértett ellenfél szerteszét hirdette Bécs város
kávéházaiban és sörcsárdáiban, hogy Trenk Ferencz nem hogy diadalt
aratott volna a szoóri ütközetben; de ő volt egyenesen az oka, hogy
Károly herczeg elvesztette a csatát; mert a helyett, hogy a parancs
szerint Frigyes királyt hátban támadta volna meg, egy puskát sem
sütött ki ellene; hanem az egész ütközet alatt a zsákmányt szedte
össze s a porosz lovasságnak időt engedve, ő idézte elő a haditerv
meghiusulását.</p>
<p>A vádban sok igaz volt.</p>
<p>A királyné azt kivánta, hogy az általa kegyelt hősnek az
igazolása végett egy specziális hadi biróságot kell összeállítani;
melynek itélete aztán végkép elpihentesse a sok rágalmat. Az volt a
szándék, hogy megmentsék, tisztára mossák Trenk Ferenczet.</p>
<p>A törvényszék elnöke, Cordua tábornagy, derék, egyeneslelkü
ember volt, a ki Trenk Ferencz katonai érdemeit meg tudta becsülni.
A közvádló Weber haditanácsos volt.</p>
<p>A perpatvar folytán sok minden egyéb bünét is felhozták Trenk
Ferencznek; hogy a pandurjait sajátkezüleg öldöste le, ha a
legkisebb hibát elkövették, hogy a tisztjeinek a gázsiját nem
fizette s hogy egy molnárnak a leányát legnagyobb kincsétől
megfosztotta. (A királyné előtt ez volt a legsulyosabban terhelő
vád ellene.)</p>
<p>Trenk Ferencz az egész vizsgálat alatt igen nyugodtan védte
magát. A csatatéri mulasztás vádját elhárította a Károly
főherczegre hivatkozással, kitől ő az ütközet napján semmi
parancsot nem kapott. A porosz királyt ellenben parancs nélkül is
megtámadtatá; de épen a vádló tisztek, Todbitter, Buntevicz és
Köppenik voltak azok, a kik gyáván megfutottak a csatából. A többi
vád mind <span class="pagenum"><a name="Page_138" id=
"Page_138">-138-</a></span> zöld mese. A molnár leánya pedig egy
közönséges hübschlerin, a kitől nem hogy az ártatlansága kincsét
vette volna el erőszakkal, sőt inkább korbácscsal kergette el a
tolakodásáért.</p>
<p>Egyedül megállható vád maradt ellene az, hogy a tisztjeit
önkényüleg elcsapta s a fizetéseiket nem adta ki nekik.</p>
<p>Trenk Ferencz még ezt a vádat sem akarta megállni.</p>
<p>Mikor szembeállították vele Todbittert, már akkor elhagyta a
nyugalma.</p>
<p>– Hát te sem kaptál tőlem semmi pénzt? Kutyaházi!</p>
<p>– Nem.</p>
<p>– Hazug kutya! Hát nem tele marokkal tömted a táskádba? Te
hajdemák!</p>
<p>– A «te pénzedet» soha.</p>
<p>– Oh te országos gazember!</p>
<p>– Dixit cacabus ollae. (Katlan csufolja a fazekat.) Mondd meg,
hogy hol adtad nekem azt a pénzt?</p>
<p>S e mérges szóváltás alatt folyvást kaczagott Trenk, akkor aztán
Todbitter is rá kezdte a kaczagást. Olyan röhejt csináltak
duettben, mintha a legnevettetőbb Hanswurstiad folyna le
közöttük.</p>
<p>A birák el nem tudták gondolni, hogy mit nevetnek ezek mind a
ketten?</p>
<p>Hát azon nevettek, hogy Trenk nem állhat elő a világos
czáfolattal, a mi a tenyerén fekszik. Nem mondhatja el, hogy ötezer
aranyat adott osztalékul Todbitternek Frigyes király sátorában.
Mivel hogy a hadi regula szerint az elfogott ellenséges hadipénztár
az aerariumot illeti meg. Azt tehát Trenk Ferencznek azonnal ki
kell szolgáltatni, mihelyt valaki felemlíti. Csak Todbitter
árulhatná el. De az sem szólhat; mert akkor ő tőle is elvennék az
ötezer aranyat. Ez az, a mi olyan nagyon nevetni való.</p>
<p>Trenk Ferencz a kincsrejtő haubiczokat mindenütt magával hordta.
Bécsi szállásán egy nagy üvegszekrényben tartá: úgy mutogatta a
látogatóinak, mint szoóraui troféumait. De hozzányulni senkinek sem
engedett. <span class="pagenum"><a name="Page_139" id=
"Page_139">-139-</a></span></p>
<p>Végre a kiküldött törvényszék meghozta az itéletet. Az igazán
kegyelmesen hangzott Ferenczre nézve. Minden ellene támasztott vád
alaptalannak lett nyilvánítva. Pletykabeszéd az egész. Hadászati
szabályok szerint Trenk Ferencz semmi kifogás alá nem eshetik.
Hanem abban az egyben elmarasztalták, hogy az elbocsátott
tiszteknek a hátralékos zsoldját tartozik kifizetni. Summa summarum
tizenkétezer forintot.</p>
<p>No, hát mi az a tizenkétezer forint? Ilyen potom áron
kiszabadulni a limbusból?</p>
<p>Ezen a bagatellen dül felt azután Trenk Ferencznek a diadal
szekere. Nyomorúságos tizenkétezer forint miatt vesztett el
hírnevet, ősi vagyont, milliókat, jövendőt, szabadságot,
mindent.</p>
<h2><span class="smaller">XV. FEJEZET.</span><br />
A DIADALSZEKÉR ALATT.</h2>
<p>– Micsoda? Kiálta fel Trenk Ferencz, mikor azt a kegyelmes
itéletet felolvasták előtte. Én fizessek tizenkétezer forintot
ezeknek a kapczabetyároknak? Soha! Egy rézkrajczárt sem!</p>
<p>S azzal, fogta magát, kocsira ült, senkinek agyiöt sem mondott,
leutazott Slavoniába a birtokára s ott vadászott dámvadakra, meg
vadkanokra, s nem törődött az egész pandúrseregével. Azt gondolta,
hogy majd hívni fogják a bécsi uraságok, ha egyszer meg lesznek
szorulva. Ott is maradt, míg a téli fagy be nem fogta.</p>
<p>Csakhogy ez idő alatt ismét egy nagyot fordult a
világtörténet.</p>
<p>II. Frigyes a Zsónaföldön, Kesselsdorfnál tönkreverte a szász
fejedelemnek osztrákokkal egyesült seregét. A vérengző ütközetben
ismét kitüntette magát az ősz A… Z. herczeg, a kinek a csata után
olyan volt a köpenyege, <span class="pagenum"><a name="Page_140"
id="Page_140">-140-</a></span> mint a rosta, átlyukgatva golyóktól.
Károly herczeg tétlenűl nézte szövetségese összetörését. Erre Mária
Terézia békét kötött a poroszszal, átengedve másodszor is az
elveszett Sziléziát. Akkor aztán az egész hadseregével a francziák
és spanyolok ellen fordult, a kik ez időben valamennyi olasz
tartományát elfoglalták. Azokat kegyetlenül el is verte, kikergette
Olaszországból. Hanem ehhez a hadjárathoz semmi szükség nem volt
Trenk szabad csapatjaira.</p>
<p>Trenk Ferencz aztán, mikor észrevette, hogy nem hivogatják, még
is csak ráfanyalodott, hogy felmegy Bécsbe. Odáig semmi hirt sem
hallott a történtekről.</p>
<p>Amint megérkezett Bécsbe, a legelső meglepetés az volt részére,
hogy az utczán hólabdákkal meghajigálták. Azt hitte, hogy ez valami
félreértés lesz.</p>
<p>De a mint a Hohemarktra érkezett, ott már fenhangon kezdték a
nevét emlegetni, «du verfluchter» «du verräther» mellékszók
kiséretében.</p>
<p>A piacz közepén állt a nagy vasketrecz, a melybe a rendőrség
által összefogdosott tolvajokat, garázdákat és hübschlerineket
szokták bezárni.</p>
<p>Valaki a pellengérketreczből a nevét kiáltá.</p>
<p>Megállíttatá a szánkóját; odament. Egyik harámbasáját találta a
Ketterhäuschenben.</p>
<p>A jámbor elpanaszolá, hogy őtet elfogták, bezárták; pedig semmit
sem tett egyebet, mint a mit más városokban szoktak. Egy pár
németnek beütötte a fejét s egy aranyórát vásárolt a szabott áron
(: egy ökölcsapásért az órás fejelágyára:) no meg, hogy egy
apáczakolostort vendégfogadónak nézett.</p>
<p>Trenk Ferencz rögtön csörtetett fel Cordua marschallhoz, panaszt
tenni az elfogott harámbasája miatt.</p>
<p>– Jajh, barátom, mondá neki a tábornagy. Ne törd te magad most a
harámbasád miatt; hanem védd a saját ügyedet. Te magad is
edictaliter currentálva vagy propter feloniam.</p>
<p>Trenk Ferencz elbámult. <span class="pagenum"><a name="Page_141"
id="Page_141">-141-</a></span></p>
<p>– Hiszen már megkaptam a felmentő itéletet.</p>
<p>– Én tőlem meg. De abba nem nyugodtál bele. Most azután uj
proczesszust kötöttek a nyakadba s most már nem én vagyok a birád,
hanem Löwenwalde tábornok.</p>
<p>Löwenwalddal régi ismeretsége volt Trenk Ferencznek.</p>
<p>Egy izben, az első burkus hadjárat után találkozott vele Károly
főherczeg termében, a hol a tábornok irgalmatlanul kikelt a
főherczeg előtt a pandurvezérnek Baváriában elkövetett
kegyetlenkedése, zsarolásai és pusztitásai miatt. A mely vádakra
Trenk Ferencz egész röviden és hatásosan csupán egyetlenegy
mozdulattal felelt meg, a mely mozdulat után a tábornok bő bársony
bugyogójának azon a részén, a melyen ülni szokott, Trenk Ferencz
csizmatalpának a legtökéletesebb lenyomata volt látható. A
főherczeg pedig ezen replika fölött olyan jó izüt nevetett, hogy
két gomb leszakadt a mellényéről.</p>
<p>Ilyen jó emlékezetü ismeretsége volt Trenk Ferencznek Löwenwalde
tábornokkal. S ez volt most az ő birája: a haditörvényszék
elnöke.</p>
<p>Még azt is tudatták Trenkkel, hogy a ki ezuttal, mint vádló
lépett fel ellene, az nem kisebb személyiség, mint Gossau gróf,
császári kamarás, az élelmezési osztály főnöke, nagy befolyásu
férfiu az udvarnál.</p>
<p>Végül pedig az a parancs is közöltetett vele, egyenesen az
uralkodónő meghagyásából, hogy a mint Bécsbe megérkezik, azonnal
tekintse magát fogolynak s a vendéglőben tartott kvártélyát el ne
hagyja, a míg érte nem küldenek.</p>
<p>Ezt a parancsot megértve, rögtön sietett Trenk Ferencz a
Matsakker udvarba: ott kikeresteté a kocsiszinből a legpompásabb
szánkót, eléje fogatott négy lovat, csengős szerszámmal s ezzel a
készséggel vágtatott végig a belváros valamennyi népes utczáján, a
karintiai uton, a mennybéli kapu utczán, a Grábenen, a Glacis-n, a
posztólugason, a huspiaczon meg a Szent-Péteren, a hol a legtöbb
nép járt: maga hajtotta a lovakat s kongatott az ostorával nagyokat
alföldiesen. <span class="pagenum"><a name="Page_142" id=
"Page_142">-142-</a></span></p>
<p>Estére pedig páholyt vett a Burgszinházban, a hol épen Racinenak
klasszikus szinművét, Ifigéniát adták. A páholya csaknem szemközt
volt a királynőével, szomszédos a Károly főherczeg páholyával.</p>
<p>Még eddig egészen gavalléros volt a truczczolása az udvari
hatalmasságok ellen.</p>
<p>Az előadás alatt azonban, melyet Trenk nemes figyelemmel
hallgatott, egyszer csak hangos beszélgetés vonta magára a
figyelmét a szomszéd páholyban. A nevét hallotta emlegetni.</p>
<p>Átnézett a páholyba s ott látta Gossau grófot ülni, szemben a
színpaddal, átellenében egy tisztet, a kinek csak a revers oldalát
láthatá; de a kit a hangjáról ismert fel. Az volt Todbitter.</p>
<p>Mikor azok is észrevették az ő ottlétét, elkezdték a társalgást
francziára fordítani.</p>
<p>Már az is boszantá, hogy fölteszik egy Trenk Ferenczről, hogy az
nem tud francziául! De hát még a diskurzus tárgya! Folyvást őtet
szólták-szapulták.</p>
<p>A vér a fejébe tódult; elvesztette egészen az eszét. Kirohant a
páholyából: be a szomszéd páholyba.</p>
<p>Az utját álló Todbitternek olyant ütött a fejére ököllel, hogy
az összerogyott menten. Akkor aztán torkon ragadta Gossau grófot s
azt kezdte el ökölcsapásokkal kikésziteni.</p>
<p>A gróf kardot rántott; de Trenk elkapta balkézzel a kardját, a
mivel összevágta a tenyerét; de a közben jobb kézzel annyi
ökölcsapást osztott az ellenfelére, hogy az eszméletlenül rogyott a
páholy szélére. S mindez az egész szinházi közönség láttára
történt, ő felsége, a legbájosabb császárné és királyné legmagasabb
jelenlétében; szerencsére felvonásköz alatt.</p>
<p>És ez a brutális verekedési jelenet úgy meglepett mindenkit,
hogy a pandurvezért, boszuja kielégitése után, akadálytalanul
engedték a szánkójához visszatérni s csengős ekvipázsával a
vendéglőjéhez hajtatni.</p>
<p>Hanem egy óra mulva aztán fegyveres őrséget állítottak
<span class="pagenum"><a name="Page_143" id=
"Page_143">-143-</a></span> az ajtaja elé s azontul, ha az ajtaján
kilépett, mindenüvé két fegyveres kisérte elől, kettő hátul,
felvont puskával.</p>
<p>Másnap pedig felvitték a hadi törvényszék elé, mely ott tartotta
az ülését a fegyvertár épületében, a negyedik emeleten.</p>
<p>Mikor végig haladt a korridóron, egész sereg kellemetlenül
ismerős pofa-tulajdonosokat látott a fa melletti lóczákon ülni.</p>
<p>Nem igen nyugodalmas érzés lehet az, mikor az embernek az ötlik
az emlékébe, hogy ennek az urnak a czifferblattján valamikor rajta
felejtettem a manupropriámat! Csupa pofonvert ábrázatok, vagy
legalább is olyanok, a melyek nem kapták még meg a pofont, de
láttukra viszket az embernek a tenyere.</p>
<p>Ezek mind az ellene felidézett tanuk voltak.</p>
<p>Ötvenhárom tanu volt ellene felcsődítve. Ezeket mind Löwenwalde
tábornok szedte össze, kihirdetve, hogy a kinek Trenk Ferencz ellen
panasza van, az jőjjön elő: egy arany napi dijat kap az egész per
tartamára. Tizenötezer forintot adtak ki csupán a Trenk Ferencz
elleni tanuk napi dijára.</p>
<p>Ezekre a tanukra ő csak nagyot köpött.</p>
<p>«Hazug kutyák! Botot nekik!»</p>
<p>Olyan is volt a tanuk között, a ki azt jött bizonyitani, hogy ő
soha sem látta Trenk Ferenczet a mária-czelli bucsun megjelenni. Ez
is egyik főbenjáró bűn vádja volt ellene.</p>
<p>Hanem aztán következett a vádak sulyosabbja.</p>
<p>Löwenwalde előadta, hogy Trenk Ferencz ezredest a stratégák
azzal vádolják, miszerint a szoóraui ütközet egyenesen az ő
szándékos mulasztása következtében vált balvégzetessé az osztrák
ármádiára nézve; mivelhogy nem fogadta meg a fővezér parancsát,
hogy összes hadseregével támadja meg Frigyes királyt hátulról
szoóraui főhadiszállásán. <span class="pagenum"><a name="Page_144"
id="Page_144">-144-</a></span></p>
<p>Erre a vádra Trenk Ferencz nagy nyugodtan előkereste a
tarsolyából a Károly főherczeg levelét, melyben maga a fővezér
bizonyítja, hogy az ő ordináncz tisztje, a kit Trenk Ferenczhez
küldött a parancscsal, az ütközet zürzavarában eltévedt s csak a
visszavonulás után jutott el Trenk Ferenczhez, a mikor már a
parancsolt támadás kivihetetlen és fölösleges volt. Trenk
felmutatta a törvényszéknek a fővezér levelét.</p>
<p>– Ejh! kiálta dölyfösen Löwenwalde. Károly herczeg is egy huron
pendül a pandurvezérével!</p>
<p>Erre a szóra a veszettség dühe állta el Trenk idegeit. Egy
szökéssel odaugrott az elnökhöz (pedig csak féllábát tudta
használni), megragadta Löwenwaldenak a torkát, kirántotta az elnöki
székéből, «mint a tigris a macskát»; odarohant vele az elnöki szék
mögötti ablakhoz, azt felszakította s ki akarta dobni az ablakon.
Jó szerencséje volt Löwenwaldenak, hogy a bő elnöki talárja
beleakadt az ablak fordító vasába, különben lerepül a negyedik
emeletről.</p>
<p>Erre aztán berohant a rendőrség, Trenket lefülelték s a félig
holt elnököt kiszabadíták kezéből: neki pedig betömték a száját,
hogy ne káromkodhasson s kihurczolták a törvénykezési teremből.</p>
<p>Akkor aztán következett az, hogy vasraverjék.</p>
<p>Most már a katonai börtönbe zárták.</p>
<p>És épen arra a béna lábára verték rá a vasat, a melyet a porosz
ágyugolyó szétzúzott: oda arra az összefort csontra, a hiányzó
bokái fölé, a láncz másik végét meg a keze csuklójára.</p>
<p>Hát igy tanítják a rakonczátlan fiukat engedelmes magaviseletre!
Szép dolog. Tábornokokat megkardlapozni! Presidenseket ablakon
kidobálni! Most már aztán majd más hangon fog beszélni.</p>
<p>Egy pár napig ott tartották a börtönben kenyéren és vizen.</p>
<p>Akkor ismét felsántikáltatták a pinczeoduból a negyedik
<span class="pagenum"><a name="Page_145" id=
"Page_145">-145-</a></span> emeletre, a haditörvényszék elé. De ott
is két katona közé állították, a kik szuronyos puskával őrködtek a
nyugalma fölött.</p>
<p>Ismét Löwenwalde volt a törvényszék elnöke.</p>
<p>Trenk Ferencz föltette magában, hogy ezuttal hidegvérü
nyugalmával fog imponálni a törvényszéknek.</p>
<p>– Trenk Ferencz óbester! kezdé Löwenwalde. Az urat azzal
vádolják, hogy Szoóraunál Frigyes királyt sátrában elfogta és
azután nagy váltságdíjért szabadon bocsájtá.</p>
<p>– Ki az a gaz… akarom mondani derék férfiu?</p>
<p>– A ki az urral együtt volt ezen alkalommal.</p>
<p>– Szeretném látni a pofáját, mondok: a becsületes
fizimiskáját.</p>
<p>Az elnök utasítá az auskultanst, hogy vezesse be a tanut.</p>
<p>Todbitter volt a behivott.</p>
<p>– Ez az a jó madár? azaz: jó ember, jó ember!</p>
<p>– Beszélje el, kapitány úr!</p>
<p>– Kutya, se kapitány! vágott közbe Trenk. Harámbasa volt
nálam.</p>
<p>– Vádlott hallgasson! Különben felpeczkeltetem a száját. Tudja
meg, hogy a pandurcsapatja ő felsége rendes ezredei közé
soroztatott be s a lovassága huszárezreddé alakíttatott s tisztjeik
rendes chargéeba jutottak.</p>
<p>(Tehát már a szabadcsapatját is elvették tőle.)</p>
<p>– Tehát beszélje el, kapitány úr, hogyan történt Frigyes király
elfogatása Szoóraunál?</p>
<p>– No, arra magam is kiváncsi vagyok. Dörmögé Trenk Ferencz.</p>
<p>– Eképen történt, fogott hozzá Todbitter, s erre hitemet kész
vagyok letenni.</p>
<p>(– Jó pénzért! Nem szóltam semmit.)</p>
<p>– Reggel felé volt, midőn Trenkkel a porosz táborig érkeztünk. A
poroszoknak, minthogy az Elbe folyó volt a hátuk mögött, ezen az
oldalon előőrseik nem voltak felállítva, annyira biztosságban
érezték magukat. A király <span class="pagenum"><a name="Page_146"
id="Page_146">-146-</a></span> sátorát azonnal megismertük a
kitűzött Standartéről s a bejárata előtt felállított ágyukról; az
egyik haubiczvető volt; mindegyik mellett gulába felrakva tizenegy
gránát, ugyanannyi golyóbis. Két gránátos állt a sátor bejárata
előtt. Azok bennünket meglátva, ránk kiáltottak: mi a lózung? Erre
az egyiket Trenk vágta le, a másikat én, hogy meg se nyikkantak.
Akkor nekem Trenk azt parancsolta, hogy maradjak kívül; ő egyedül
lépett be a sátorba, kivont karddal a kezében. A sátorból több
perczig halk szóváltás hangzott ki, a minek az értelmét ki nem
vehettem s hamisat mondani nem akarok, miután meg kell rá esküdnöm.
Csupán annyit tudok, hogy nemsokára lódobogás hangzott a király
sátora mögül. Tudnivaló, hogy a király sátora összeköttetésben áll
az ekvipázsa rekeszével, a hol a lovai állnak, ez a sátor mögött
van. Innen jött elő egy lovászforma legény két paripával: az
egyiken maga ült, a másikat vezetéken hozta. Én megállítottam a
legényt: «ki vagy? hova mégy?» A legény azt felelte, hogy ő Trenk
Frigyesnek a lovásza, a király adjutánsáé; a vezér küldi őt a
gazdájához, a két lovával és egy levéllel, mely nem volt lezárva. A
levelet elvettem tőle s elolvastam. Ez volt benne irva: «A magyar
Trenk nem visel háborut a burkus Trenk, unokaöcscse ellen. Örömömre
szolgál, hogy a két paripádat, a mit a huszáraim elfogtak, te neked
visszaküldhetem.»</p>
<p>Trenk Ferencz kezében megcsörrent a láncz.</p>
<p>– Hát nem igaz ez mind? szólt hozzáfordulva Todbitter.</p>
<p>– Igaz! Gyujtsák alád az igaszságodat a pokolban! Csak hogy nem
ilyen sorban történt.</p>
<p>– Hadd folytassa a tanu a deponálását! szólt az elnök.</p>
<p>– Csak azután jutott eszembe, mikor már a lovászt tovább hagytam
menni, hogy milyen nagyon hasonlít ez azokhoz a portrékhoz, a miket
Frigyes királyról látni minden pamfleten.</p>
<p>– Hahaha! kaczagott Trenk Ferencz. Nevetnem csak szabad? A
láncza csörgött a kaczagás közben. <span class="pagenum"><a name=
"Page_147" id="Page_147">-147-</a></span></p>
<p>– Azt gondoltam, hogy üldözőbe veszem a lovászt, és elfogom, de
ekkor Trenk Ferencz a sátorból kikiáltott rám és behivott s velem
együtt még két másik tiszttársamat is, a kiknek a neve Buntevicz
Jócza és Köppenik Hanz. Nyilván abból a szándékból, hogy a menekűlő
királyt üldözőbe ne vegyük. Mert ez az ok, a miért bennünket mind a
hármunkat behivott a király sátorába, olyan világos hiábavalóság, a
minek semmi köze a hadi taktikához; és akármelyik katonai
auktoritás elé terjesztessék, mind azt fogja rá mondani, hogy e
végett semmi szüksége nem volt egy dandárvezérnek három
szakaszvezért összecsődíteni, s az ütközet legforróbb hevében
ilyenféle utasitást közölni velük.</p>
<p>– S mi volt az az utasítás? kérdé az elnök.</p>
<p>– Hát, hogy mi lássuk meg élő szemeinkkel és tanuskodjunk róla,
hogy Frigyes királynak az ágyában egy fiatal asszonyszemély
fekszik, egész pongyolában. Gavallér ember, ha ilyesmit fölfedez,
félrefordul és nem szól semmit; nem pedig, hogy összecsődítse a
czimboráit s megszégyenítsen egy jó családból való hölgyet.
Erkölcsből nem tette azt Trenk Ferencz bizonyára; hanem tette
azért, hogy senki rá ne jöhessen, hogy a királynak az ágya még
azon-meleg, a hogy elfutott belőle.</p>
<p>Trenk Ferencz érezte, hogy a fejére dobott háló mindjobban
összeszorul körüle. Meglánczolt kézzel-lábbal toporzékolt,
protestálva:</p>
<p>– Mind így volt! De mégis mind hazugság.</p>
<p>– Csak várja el vádlott a tanuvallomás végét. Csillapítá az
elnök.</p>
<p>– De épen ez volt vesztére Trenk óbesternek; mert a
megszégyenített hölgy kimondta, hogy Frigyes király is ott volt
mellette: Trenk mind a kettőjüket együtt lepte meg s azután a
királyt rengeteg summa aranyért futni hagyta.</p>
<p>Csakugyan ő volt Trenk Frigyes lovásza.</p>
<p>– Pokolbeli ármány! ordított Trenk Ferencz, lelánczolt
<span class="pagenum"><a name="Page_148" id=
"Page_148">-148-</a></span> öklével fenyegetve a tanut: e miatt a
sánta lábát fel kellett emelnie, mely az ökléhez volt
lánczolva.</p>
<p>– Ne tessék tánczolni. Monda neki kegyetlen gúnynyal az
elnök.</p>
<p>– Hazugság! Hazugság minden szava!</p>
<p>– Hivassék be a második tanu. Rendelkezék az elnök.</p>
<p>A törvényszék ajtaján belépett egy hölgy, karcsu termetét még
magasabbnak tünteté fel a fekete öltöny, az arcza sürű fekete
fátyollal volt letakarva.</p>
<p>Ezt a fátyolt azonban, a mint a törvényszék asztalához ért,
felemelte az arczáról. Igazán szép asszony volt. Miranda
grófnő.</p>
<p>Trenk Ferencz nagyot hördült, mikor ráismert.</p>
<p>– Te itt vagy?</p>
<p>– Igen. Nem vesztem el, a hogy szeretted volna.</p>
<p>– S te most ide jössz én ellenem tanuskodni!</p>
<p>– Igen. Én, gróf Sch...in tábornokné, jövök tanubizonyságot
tenni Trenk Ferencz báró óbester ellen.</p>
<p>– És te! Egy gróf Sch...in tábornokné nem szégyenled elmondani
itt, a törvényszék előtt, hogy Frigyes király szeretője voltál?</p>
<p>– Egy királynak a csókja nem hágy foltot az arczon, hanem
glóriát.</p>
<p>Trenk Ferencz odanézett Miranda szemébe. Az vissza az övébe.</p>
<p>Trenk Ferencz megérezte, megértette, hogy most egyenrangu
ellenféllel áll szemközt. Olyan volt ez a szembetalálkozás, mint
mikor az oroszlán a bozótban összekerül a bálványkigyóval s az a
szép szörnyeteg feláll előtte a farkára, mozgó szarvait
felegyenesítve s nyelvét kitolva méregfogai közül. Érzé, hogy ebben
a tusában egész hidegvérére van szüksége, hogy a halálos harapást
kikerülje s a mikor lehet a kigyónak a nyakát kaphassa el.</p>
<p>Reszketett a dühtől. Az ajkait vérig harapta.</p>
<p>– Exczellencziás asszonyom, tessék helyet foglalni. <span class=
"pagenum"><a name="Page_149" id="Page_149">-149-</a></span></p>
<p>Löwenwalde széket adatott a hölgynek, s megillető
titulálást.</p>
<p>– És most adja elő, miképen történt Frigyes király elfogatása
Szoórau alatt, a sátorában.</p>
<p>A nő hozzákezdett a meséjéhez.</p>
<p>– Előtte való este a király nagyon sok puncsot ivott s annak a
következtében mélyen elaludt. És így nem hallá meg a robajt, melyet
az ellenséges lovasság érkezése támasztott. Én azonban fölébredtem
s felköltém mély álmából a királyt. De már abban a pillanatban
félrerántották a sátor függönyét s belépett egy harczias alak,
kezében kivont karddal. «Ki mer ide bejönni?» kiálta a király. Én
ráismertem az alakra s a király fülébe sugtam: «Felség! ez Trenk
Ferencz!» A király bámulatosan meg tudta őrizni a nyugalmát. Egész
fölényét megtartva, szinte kedélyesen mondá a félelmes látogatónak:
«Ah, ön a hirhedett magyar Trenk? Már egyszer nagyon közel voltunk
egymáshoz. Kollinnál. Már ott is kicsinyben mult, hogy ön engem
foglyul nem ejtett.» «Igen, egy ágyugolyón mult, mely a lábamat
összezúzta: ez a megrövidült lábam emlékeztet a találkozóra.» «No
ezuttal jobban kedvezett önnek a szerencse, mondá Frigyes. Sikerült
a matt a királynak. Lássuk csak mit nyer ön vele, ha engem
kiszolgáltat a bécsieknek? Én kényszerítve leszek békét kötni,
Sziléziát visszaadni a királynőnek. Kap ön valami részt
Sziléziából? A háborunak vége lesz, önt a pandurjaival együtt
hazaküldik Szlavoniába; s elfeledik, hogy volt a világon. A jó
aratásnak vége. Én ellenben tudok önnek jó jutalmat adni, a mely
önt Magyarországon elsőrendü dynasztává emeli egyszerre. Én ajánlok
önnek váltságdíjul százhatvanöt ezer aranyat, ha most szabadon
bocsát.» Ennek a szónak nagy hatása volt Trenkre. «Akkor annak a
pénznek itt kell lenni», szólt nevetve. «Akkor a pénzt is elveszem
s a királyt is elviszem.» «De a pénzt nem fogja ön megtalálni.»
«Majd meglássuk!» Erre a kardjával összevissza hasogatta a király
sátorában levő ládákat; de <span class="pagenum"><a name="Page_150"
id="Page_150">-150-</a></span> azokban nem talált egyebet ezüstnél.
A sikertelen kutatás után Trenk Ferencz hüvelyébe dugta a kardját s
azt mondta a királynak: «Hol vannak hát az aranyak?» «Előbb adja ön
lovagi paroláját, hogy szabadon bocsát s megmenekülésemet
előmozdítja.» Erre a pandurvezér lehuzta a keztyűt a kezéről s a
király elé nyujtá. Frigyes kezet adott neki. «Az én becsületszavam
vas,» mondá Trenk. «S az én szavam arany!» mondá a király. Akkor
Trenk Ferencz leült az asztal mellé s a pugilárisából kiszakítva
egy lapot, levelet irt az unokaöcscsének, a melynek tartalma az
volt, hogy ezennel visszaküldi paripáit, melyeket a huszárjai
elfogtak a lovászlegényével együtt. Ennek az ecuriernek a
livréejében kellett megmenekülni a királynak.</p>
<p>Trenk Ferencz az egész mesemondás alatt megállta, hogy egy szót
sem szólt közbe: összeszorította ajkait s a beszélő arczára nézett
merően, torzvigyorgással, mint hasonmása az akkoriban divatos
nevető gipsz-mellszobornak. Csak akkor, a midőn a hölgy egy perczig
pihenőt tartott, tett egy némajátéki mozdulatot, kezével a zöld
asztalon álló feszületre s aztán fel az ég felé mutatva.</p>
<p>A hölgy elérté a néma megintést s válaszul elébb a keblére
tette, aztán a feje fölé emelte a kezét: jelezve, hogy mindarra, a
mit most mond, kész esküt letenni.</p>
<p>Miranda folytatá:</p>
<p>– Ekkor aztán Frigyes király felfedezé a kincs rejtekét Trenk
Ferencz előtt. A tartalék hadipénztár a bombavető ágyu mellé gulába
állított haubiczokban van elrejtve: mindegyikben tizenötezer arany.
Trenk Ferencz ekkor kilépett a sátorból s behozott egyet azokból az
ágyugolyókból.</p>
<p>– Ezt én magam is láttam: bizonyítá Todbitter.</p>
<p>– A haubicz csapjának lecsavarása után, a bomba kétfelé vált s
kitünt, vékony üveglappal letakarva, az elrejtett aranypénz. Ez sem
igaz talán, Trenk Ferencz uram?</p>
<p>Trenk a homlokát ütötte öklével. <span class="pagenum"><a name=
"Page_151" id="Page_151">-151-</a></span></p>
<p>– Hogy én ezt a viperát meg nem fojtottam akkor!</p>
<p>Miranda tovább mondta.</p>
<p>– Ezt látva Trenk óbester, odanyujtá a királynak a kardját s
megengedte neki, hogy a Trenk Frigyesnek irott levéllel a sátor
hátulsó nyílásán keresztül a lovak rekeszébe osonhasson.</p>
<p>– Elvégezted? szólalt meg a szünet alatt Trenk Ferencz, a míg az
auditor leirta a hölgy vallomását.</p>
<p>– Ennyi volt, a mire megfelelni felhivattam.</p>
<p>– Tehát méltóságos és excellencziás grófné asszonyom,
tündérszépségű asszony! nekem legkedvesebb rokonom, ángyikám!
Minden szavaddal úgy hazudtál, mint egy piaczi czafrangos!</p>
<p>Az elnök rákiáltott Trenkre:</p>
<p>– Árestáns ne sértegesse a tanut! vagy zsákot huzatok a
fejére.</p>
<p>Miranda hideg, kegyetlen nyugalommal szólt oda:</p>
<p>– Csak hadd beszéljen ő az igazi nyelvén. Ezzel karakterizálja
önmagát. Hazugságnak mondja minden szavam. Pedig a porosz király
által váltságdijul kapott aranynyal töltött haubiczok most is ott
vannak a matsakkerhofi szállásán: üveg szekrényben, sorba
rakva.</p>
<p>Trenk felordított:</p>
<p>– Miért nem öltem én meg ezt az ördögnőt?</p>
<p>A birák e fölfedezésre nagy izgalomba jöttek.</p>
<p>«Ah szörnyűség! Még ide hozta a bűndijt! Hallatlan árulás.»</p>
<p>Löwenwalde rögtön parancsot adott egy ordináncztisztnek, hogy
menjen fel egy patrollal a Matsakkerhofba, egy assessor
kiséretében, s az óbester szállásán levő haubiczokat lepecsételve
szállíttassa ide, mint corpus delictit. Addig az inkviziczió
szünetet tart.</p>
<p>– Minek szünetet tartani! szólalt fel Trenk Ferencz. Elismerem,
hogy azok a haubiczok arannyal vannak megtöltve. Azt is elismerem,
hogy azokat a király sátorából hoztam el. <span class=
"pagenum"><a name="Page_152" id="Page_152">-152-</a></span></p>
<p>– Nos, hát akkor mit vágja a tanu szeméhez, hogy az hazudik?</p>
<p>– Abban hazudik, hogy az elrejtett kincsnek a titkát Frigyes
király fedezte volna fel előttem, dijul az árulásért.</p>
<p>– Hát ki fedezte fel más?</p>
<p>– Ő maga: ez az asszony.</p>
<p>Miranda erre a legnagyobb elcsodálkozást fejezte ki.</p>
<p>– Hát honnan tudtam volna én ezt a titkot? S mi okom lett volna
ily rengeteg kincscsel megajándékozni Trenk Ferenczet?</p>
<p>– Azért, hogy szabadon bocsássalak; azért, hogy visszaadjam a
viganódat.</p>
<p>– No és szabadon bocsátál? És visszaadtad az elrabolt
öltözetemet? Nem kidobtál félmezítelen a király sátorából, röhögő
pandurok csúfságára, odavetve nekik martalékul: engem, a grófnőt,
az ángyodat?</p>
<p>– Bolondul tettem! dörmögé fokcsikorgatva Trenk Ferencz.</p>
<p>– S ha akkor egy harámbasádban nincs több emberi érzés, mint te
benned, hogy megszánjon, felruházzon, megvédelmezzen, hát most ott
fekszem valahol az árok fenekén, összetörve, meggyalázva. Nem
igaz-e mind ez Trenk Ferencz?</p>
<p>– Átkozott piros viganó! mormogá Trenk Ferencz; megmondta, hogy
drága lesz nekem az a viganó! De azért mégis hazudik ez az
asszony!</p>
<p>– Uraim. Méltóságos haditörvényszék! szólt ekkor Miranda a
birákhoz; ha van a világon logika, ethika, pychologia; s ha vannak
ezeknek örök, megváltozhatatlan szabályaik; akkor lehetséges-e az,
hogy ha én, Sch...in grófné, Trenk Ferencz közel rokona, fölfedezek
ő előtte egy jól elrejtett kincset, a Niebelungendal Rhénusba
temetett kincséhez hasonlót: akkor az a mesemódon megajándékozott
ember engemet, a jóltevőjét, az utolsó testi ruhámtól megfoszszon,
az őszi dérbe, pandurok csúfjára <span class="pagenum"><a name=
"Page_153" id="Page_153">-153-</a></span> egy ingben kitaszítson?
Hisz ez nagyobb képtelenség volna a mythologiai chimaeránál! Ez az
absurdumnak, paradoxonnak a megtestesülése volna. Ez karikaturája
volna az ördögnek! Hát lehet-e emberről feltenni ilyen
észficzamodást?</p>
<p>Trenk Ferencz agyonvert embernek érezte magát azon logikai,
ethikai és pszychologiai deductió után. A két keze leesett a
csörömpölő lánczczal együtt.</p>
<p>Azt lehetett volna csak válaszolnia, hogy «bizony, pedig én
vagyok ilyen karikaturája az ördögnek! Én ezt mind megtettem.»</p>
<p>A helyett magyar nyelven odaszólt Mirandának: (azt nem érté a
bécsi haditanácsban senki.)</p>
<p>– Megrontottál asszony! A bűnömért nem itélnek el; hanem az
aranyaimért kitörik a nyakamat.</p>
<p>S nem sokára megérkeztek az elkobzott haubiczok. Lerakták őket a
törvényszék zöld asztalára. Egyenkint lesrófolták a
kanócz-csapjaikat s szétnyiták a félgömböket.</p>
<p>Igaz volt! Arany volt, a mit a hölgy mondott.</p>
<p>A mit ennyi szinarany bizonyit, az már nem hazugság.</p>
<p>– Ime az eltagadhatatlan tanujelei a felségárulásnak.</p>
<p>– Mi védelme van vádlottnak e világos tanujelek ellenében?
kérdezé Löwenwalde elnök.</p>
<p>– Hogy a porosz király kincsét elhoztam, azt elismerem; de hogy
azt a királytól kaptam volna, azt tagadom.</p>
<p>Löwenwalde, rövid tanakodás után a birótársaival, kimondá, hogy
a terhelő tanu, Sch...in grófné, vallomását eskületéttel
megerősítheti.</p>
<p>– S te meg mersz esküdni arra, a mit vallottál? mondá magyarul
Trenk Ferencz Mirandának. Nem félsz, hogy elvisz az ördög?</p>
<p>– Ha te tagadhatod az Istent, én tagadom az ördögöt.</p>
<p>S azzal odalépett a feszülethez s egyik kezét rátéve, másikat
feje fölé emelve, megesküdött rá, hogy a mit Trenk Ferencz ellen
vallott, mind igaz.</p>
<p>A birák állva hallgatták az eskületételt. <span class=
"pagenum"><a name="Page_154" id="Page_154">-154-</a></span></p>
<p>Az elnök inte a poroszlóknak, hogy vigyék vissza az árestánst a
börtönbe.</p>
<p>– S ezt mind azért a viganóért tetted velem? dörmögé Trenk
Ferencz Mirandának.</p>
<p>A hölgy azokat a szép szemeit gyilkos vadállat módjára lefelé
forgatva, hogy szinte zöld lángot szikráztak, sugott vissza
neki:</p>
<p>– Ezt az általad meggyilkolt nővéremért kaptad Trenk Frányó!</p>
<h2><span class="smaller">XVI. FEJEZET.</span><br />
A VÉGZETES PAMFLET.</h2>
<p>Frigyes király diadalmas hadjárata után visszatért fővárosába.
Az operák és udvari estélyek évadja megkezdődött.</p>
<p>Amália herczegnő palotája volt ez uttal a legmagasabb társaság
központja, a hol a születési nemesség, a szellemi kitünőségekkel
együtt mulatott. A szinészek komédiáztak a főúraknak s a főúrak a
szinészeknek. Amália herczegnő volt e bolygó rendszernek a napja.
Szépsége mindenkit elhomályosított, a ki vele versenyre kelt.</p>
<p>Tulajdonképen nehéz meghatározni, hogy miben állt az a szépség
Nagy Frigyes korszakában? Nem volt se fekete haj, se gesztenye
szinü, se szőke, se aranyveres: minden haj fehér volt, a homlokról
felfésülve, feltornyozva, felbodorítva; az arcz krétafehér és
karminpiros, két-három fekete legyecskével, a szemöldök fekete, jól
kirajzolva, a szemek nagyok (a kifestett pillák miatt), a
halántékon kék erecskék, az ajkak nedves pirosak. Termetről szó sem
volt. A felső részét az alaknak laposra és egyenesre préselte a
halcsontból és aczéllemezből készült vállfűző, derékon alul pedig
következett a léggömb-alaku balleine, melyet szétfeszítve tartott
az abroncsokból és fehér lószőrből készült vertügadén; s még
azonkivül megtoldották <span class="pagenum"><a name="Page_155" id=
"Page_155">-155-</a></span> a buffantok s kiegészítették a haránt
és körülfutó girlandok. A legyezőkön kivül divat volt a karra
akasztott ridikül: egy himzett zacskó, mely rejté a csipkekendőt,
az illatos flacont, a fésücskét, a tükröcskét, a karmin és
szénplajbászkákat, a pilulás dobozkát s rendesen egy miniatur
könyvecskét valamelyik divatos költőtől: Grecourt, vagy Lafontaine
regéit, nonparaille betükkel, aczélmetszetű pikáns
képecskékkel.</p>
<p>Ez utóbbi divatért neheztelt is a király. Franczia dámáknak jó
az ilyen lecture; de a németeknek veszedelmes.</p>
<p>A király fedezett fel egy fiatal német költőt, kinek írói neve
Raymund. Becsületes verseket irt, s különösen az époszra vetette
magát. Mire a király befejezte a nagy hadjáratát, Raymund is
befejezte a maga Aeneissát, melyben a második sziléziai hadjáratot
s annak minden hősét megörökíté (csak saját magát nem örökíté meg a
költő).</p>
<p>A király bemutatta a fiatal irót Amália herczegnőnek és felkérte
őt, hogy olvassa fel az illusztris társaság előtt a
hőskölteményét.</p>
<p>Természetesen és a történethez hiven a király alakja volt
legfényesebben kiemelve a költeményben; de utána mindjárt a házi
gazda, A… Z… herczeg következett, a kinek a szoóri ütközet
diadalából az oroszlánrész jutott. Hány golyó lyukasztotta át a
köpenyegét, hány lovat lőttek ki alóla? az mind strófákba volt
szedve s a rímek egészen korrektek voltak: «Kugellöcher» = «Amors
Köcher». (Gyöngéd czélzás a szép herczegnőre.) «todte Hengste =
keine Ängste». A társaság tapsai jutalmazták a költőt e
lendületteljes részletért. Csak a herczegnő nem nyilvánitá a
tetszését semmiféle külsőséggel. Lehet, hogy szerény volt. A saját
férje diadalainak tapsolni nem volna etiquettszerű.</p>
<p>A költő azonban megadva az elismerés babérkoszoruit a
vezérhősöknek, kiterjeszkedett az epizódok lovagjaira is.
Ilyenformán Trenk Frigyesre is rákerült a sor. Achilles volt.
<span class="pagenum"><a name="Page_156" id=
"Page_156">-156-</a></span></p>
<p>Itt már figyelmesen kezdett hallgatni Amália herczegnő s a
legyezőjével intett az udvarhölgyeinek, hogy ne fecsegjenek.</p>
<p>Achilles halálmegvetéssel rohan az ellenség közé; kardja halált
oszt jobbra balra, mig egyszer átfúrja a kezét a «mörderische
Kugel». De ő azért szilárdul megmarad «im Steigbügel». Ámbár ez a
rím nem volt egészen tökéletes; azért még is olyan hatása volt
annak a herczegnőre, hogy szép szemei egyszerre megteltek könnyel:
kénytelen volt a ridiküljéhez folyamodni, a csipkezsebkendőt
elővenni s a szemeiből a könyet felitatni.</p>
<p>Hiszen természetes dolog! A könyet fel kell szárítani. Mert ha
végig talál csordulni az arczon, nagy hibát fog okozni a
koloritban.</p>
<p>Valószinüleg mindenki észrevette ezt. Talán a férjet kivéve.
Ezeknek az áldott természet azt a kiváltságot adta, hogy ne
vegyenek észre semmit.</p>
<p>A király boszankodott. Azok a bizonyos összesugások, azok az
érthető arczkifejezések, még jobban felingerelték.</p>
<p>Alig várhatta, hogy a poéta felolvasásának vége legyen.</p>
<p>A főudvarmesterének meghagyta, hogy vezessék a Tyrtaeust a
buffetbe, adjanak neki enni és inni, fizessenek neki huszonöt
aranyat, aztán dugják egy hordszékbe s czepeljék haza.</p>
<p>A menuette alatt aztán odament a király a herczegnőhöz s leült
mellé. A többiek a tánczczal vagy egyébbel voltak elfoglalva.</p>
<p>– Maga nagyon elérzékenyült ezeken a klapancziákon, különösen
ott, a hol bizonyos Trenk Friczről szólt a vers.</p>
<p>– Úgy tudom, hogy az felségednek is különös kedvencze.</p>
<p>– Persze, hogy az. Nem is tudnék nélküle megélni. Ő egyike a
legtüzesebb vitézeimnek. Magának a férje elég nagy vitéz; de ő
nyomába sem hághat Friczinek. A jámbor herczeg csak a szoóri
ütegeket foglalta el; de a <span class="pagenum"><a name="Page_157"
id="Page_157">-157-</a></span> druszám erős várakat tud bevenni. Az
ő diadalai túltesznek az én győzelmeimen.</p>
<p>A herczegnő mosolygott.</p>
<p>A király heroicus kúrára vállalkozott. Egy erős szóval ki akarta
gyógyítani a herczegnőt végzetes szenvedélyéből. Ennek a szónak
mérgezett tőrként kellett Amália szivébe hatolni.</p>
<p>– Maguk bizalmas lábon állnak egymással, jól tudom. Kérdezze meg
csak egyszer Achilles úrtól, egy olyan idylli perczben, mit tud
arról a szép aranyhaju tündérről, a beneschaui kastélyban; aztán
meg a bűbájos markotányosnéről a szoóraui táborban? Csodadiadalról
fog magának mesélhetni a fiatal Lancelot.</p>
<p>A herczegnő még mindig mosolygott.</p>
<p>– Felséges uram, én igen jó kútforrásból vagyok értesülve a
beneschaui tündér és a szoóraui markotányosné balladájáról. Ha még
felséged nem ismerné, szivesen szolgálhatok vele.</p>
<p>Azzal kinyitva a ridiküljét, elővett belőle egy parányi
könyvecskét, apró betükkel nyomtatva s odanyujtá a királynak.</p>
<p>Az volt a Bécsben megjelent pamflet, melyben Trenk Ferencznek a
botránypere volt megénekelve.</p>
<p>És Frigyes király olvashatá a pamfletből azt a gyönyörűséges
történetet az ő szerelmes légyottjáról a beneschaui delnővel,
melynek mámora alatt meg hagyta magát Trenk Ferencz által lepetni s
aztán nagy pénzen váltotta meg a szabadon bocsátását.</p>
<p>A részleteken csak annyit változtatott a bölcs bécsi czenzura,
hogy Sch...in grófnéból, Sch...in leányát travestált. Az osztrák
tábornok özvegyét átváltoztatta egy porosz tábornok leányára.</p>
<p>A király nagy önmérséklettel birt. Nem mutatott az arczán semmi
indulatkifejezést. Zsebébe dugta a pamfletet.</p>
<p>– Nincs rá szüksége? Könyv nélkül tudja már? szólt <span class=
"pagenum"><a name="Page_158" id="Page_158">-158-</a></span> oda a
herczegnőnek s azzal fölkelt mellőle, keresztül sétált a minétet
tánczolók hadoszlopán, egyenesen Jasinszkyhoz, a ki a tánczterem
oszlopközei közt felállított kártyaasztalnál játszott. Vállára
ütött.</p>
<p>– Kelj fel. Beszédem van veled.</p>
<p>– Felség. Vesztésben vagyok.</p>
<p>A király odadobta eléje az erszényét.</p>
<p>– Itt van. Fizesd ki. Aztán jőjj utánam a könyvtáramba.</p>
<p>– Akkor elébb a bundámért kell mennem.</p>
<p>A könyvtár fütetlen helyiség volt.</p>
<p>A király türelmetlenül várta Jasinszkyt a könyvtárban.</p>
<p>– No, végre hogy jösz! Azt hittem, hogy megszöktél. Olvastad ezt
a pamfletet?</p>
<p>Jasinszky zavarba jött. Tagadni akart; de a király éles
tekintete leolvasta arczáról a gonosz öntudatot.</p>
<p>– Olvastad! Mindenki olvasta már az udvarnál. Bizonyosan a
királyné is. Én vagyok az utolsó, a ki megtudom.</p>
<p>– Hiszen bolondság az egész, felség! Tiszta mese.</p>
<p>– Dehogy bolondság! Mikor egy legfelsőbb törvényszék üti rá a
«coram me» bélyegét. S most az egész világban azt muzsikálják
énekszó mellett, hogy Frigyes király gyáván el hagyta fogni magát a
szeretője ölelése között s aranynyal váltotta ki magát egy
árulótól.</p>
<p>A király haraggal vágta az asztalhoz azt a pamfletet.</p>
<p>– S aztán legalább hazudnának igazat! Mondanák, hogy a Calypso
bájaival dicsekedő ördöngős szép asszony csábitott el! De
kiigazitják Sch...in grófné quidamot az én Sch...in tábornokom
leányává. Egy jámbor aggszűz, a ki olyan sovány, mint egy mantis
religiosa, s a tábori lazarétum ápolónőinek a főnöknője, a ki
csakugyan velünk járt ebben a minőségben. S most semmi tenger le
nem mossa rólam, hogy a vén Emerencia a titkos szeretőm.</p>
<p>Jasinszky meg akarta nyugtatni a királyt.</p>
<p>– De a mennykő csapkodjon azoknak az eszébe, a kik <span class=
"pagenum"><a name="Page_159" id="Page_159">-159-</a></span> ezt a
tévedést kitalálják. Nekem semmi közöm sem volt ahhoz a némberhez.
Hiszen Trenk Frigyesnek a szeretője! Őtet hagytam ott vele a
sátoromban, hogy őrizze; nehogy elárulja a hadi tervünket az
ellenségnek. S most az a hóbortos ficzkó az én nyakamba varrja a
saját avantürjét.</p>
<p>– Ez a bécsieknek a ránkönje, a kik azzal akarnak maguknak
revánzst szerezni a kapott vereségért, hogy felségedet
elrágalmazzák.</p>
<p>– Mit törődöm én a bécsi Janhágellel! Azok hadd bizonyítsák be,
hogy köpködni jobban tudnak, mint lőni. S ha ezzel annak az
átkozott magyar Trenknek nyakát szegik, hát még azt is mondom
nektek, hogy «gut gebrüllt Löwe!»</p>
<p>A két kezével ugyan egészen más állatot jelzett a király.</p>
<p>– Nekem ezzel a másik Trenkkel van leszámolásom. Ez a Seladon én
rám a saját családomban szégyent halmoz. Már a titoktartást sem
veszi figyelembe. Ugy hija a herczegnőt, hogy «az én napom!» És a
mellett tart magának egy «holdat» is. Ha azt a herczegnő megtudná,
bezárná előtte az ajtaját. Nem tudhatja meg! Au contraire! Ez a
legény én rám ruházza át a kettős hűtlensége bünét. S most ezzel a
pamflettel privilégiumot hoz a kedvesének. Hiszen ha a királynak
szabad magát nyilt házasságtörésen rajtakapatni, mért ne követné a
példáját az egész ország, az udvar, fel az uralkodó családig?</p>
<p>A király Jasinszky előtt nem tudta, nem is akarta eltitkolni
rendkivüli felindulását.</p>
<p>– Egész Európa kaczag rajtam! Képzelem, hogy Párisban hány
chansonettet csináltak rólam! Nem merek Voltairerel találkozni.
Félek Trenket meglátni, hogy megölöm! Ez a bolond engem kikerget az
emberi társaságból. Ezt a bolondot nekem ártalmatlanná kell
tennem.</p>
<p>– Én tudnám a módját, fölség.</p>
<p>– Hogyan?</p>
<p>– Eltenni a fiut zár és lakat alá úgy egy esztendőre, a
<span class="pagenum"><a name="Page_160" id=
"Page_160">-160-</a></span> míg lehül. A börtön igen jó ispotály a
szerelem betegeire nézve.</p>
<p>– Jól van. Gondolj ki valamit. Én nem tudom, miért lehetne egy
évre bezáratni. A gézenguz külömben derék katona, nemes jellemü,
hűséges: semmi bünét nem tudom. Csak ilyen átkozott bolond ne
volna.</p>
<p>– Én tudnék valamit, fölség.</p>
<p>– No, hát hajtsd végre. Rád bizom egészen.</p>
<h2><span class="smaller">XVII. FEJEZET.</span><br />
A NAGYBÁTYA LEVELE.</h2>
<p>Az tehát már elhatározott dolog volt, hogy Trenk Frigyesnek egy
esztendeig börtönbe kell jutni. Csak az okot kellett még hozzá
megtalálni.</p>
<p>Ok ugyan volt erre kettő is: az egyik Amália, a másik Miranda.
Csakhogy az Amáliákért és a Mirandákért európai törvényszék nem
itél el senkit. Nem vagyunk Törökországban. A szultán, a sah
nyakaztathat és zsinóroztathat az ilyen fajta gonosztettekért, de
egy európai (egy német) uralkodónak valami más ürügyet kell
kitalálni, haragja tárgyának megbüntetésére.</p>
<p>Emlékezünk rá, hogy Trenk Frigyes egyszer levelet kapott az
anyjától, melyben hivatkozás volt Trenk Ferencz mellékelt levelére.
Ebben a nagybátya unokaöcscsét jelöli ki magyarországi birtokainak
örököséül.</p>
<p>Ez eddig való.</p>
<p>Hogy mért határozta ezt el Trenk Ferencz? Annak is meg tudjuk
majd később az okát. Dæmoni malicia volt ez tőle, nem rokoni
szeretet.</p>
<p>Trenk Frigyes ezt a levelet megmutatta Jasinszkynak. Ennek a
biztatására szánta rá magát, hogy válaszoljon a nagybátyjának. A
válasz értelme az volt, hogy Trenk Frigyes köszönettel utasítja
vissza a magyarországi örökséget, <span class="pagenum"><a name=
"Page_161" id="Page_161">-161-</a></span> mint a melyért hazáját
mással fölcserélni nem kivánja: ha ellenben egy pár jó magyar lovat
küld neki a bátya, hát azt köszönettel fogja venni.</p>
<p>Ezt a levelét Jasinszkyra bizta, hogy küldje el Trenk
Ferencznek.</p>
<p>Ebben a két Trenk ügyében annyira szándékosan van összekeverve
az igaz a hamissal, a valószinü a hihetetlennel, hogy utóljára is
rá kell jönnünk, hogy a mi hihetetlen benne, az az igaz s a mi
valószinü, az a hamis.</p>
<p>Trenk Ferencz felségárulási pörében Todbitter hivatkozott arra a
levélre, melyet a pandurvezér irt az unokaöcscséhez, mikor az
elfogott lovait visszaküldé neki. Az a levél rövid volt, néhány
sorból álló. Ez igaz.</p>
<p>Mikor a diadalmas ütközet után Frigyes király visszatért a
táborhelyére, azt teljesen kirabolva találta. Trenk Frigyes
sóhajtozott, hogy a két jó paripáját elvitték: erre a király a
saját vezeték lovaiból ajándékozott neki egyet. Ez nagy kegy és
kitüntetés volt. Estére már ott volt az elfogott lovásza a két
paripájával s Trenk Ferencz levelével. A királynak ez nem tetszett.
Azt mondá Trenk Frigyesnek: «no ha már visszakapta maga a lovait,
akkor nincs szüksége az én lovamra.» S visszavette tőle a királyi
ajándékot.</p>
<p>Az a levél azonban, melyet a kiszabadult lovász átadott Trenk
Frigyesnek, nem azt tartalmazta, a mit Todbitter felhozott; hanem
így szólt:</p>
<p>«Kedves öcsém! A te Berlinből keltezett leveledből azt értettem
meg, hogy szeretnél tőlem magyar lovakat kapni, hogy azokat
betanitsd az én huszárjaim és pandurjaim elleni harczba. A lefolyt
háboru alatt tapasztalást szereztem az iránt, hogy a burkus Trenk
is derék katona. Ime visszaküldöm neked a saját lovaidat, melyeket
az én embereim elhoztak, hogy ezzel jelét adjam
nagyrabecsülésemnek. Ha azonban magyar paripára akarsz ülni, gyere
ide a szomszédba a sikra s vedd el tőlem az enyimet, ha tudod. Ha
azonban jobb szeretnél úgy jönni <span class="pagenum"><a name=
"Page_162" id="Page_162">-162-</a></span> hozzám, mint bátyádhoz,
akkor ölelő karokra fogsz nálam találni. Nagybátyád a
legszivesebben kész fogadni az öcscsét, a kiben fiát, örökösét,
barátját véli föltalálni.»</p>
<p>Trenk Frigyes ezt a levelet a mint elolvasta, azonnal átadá
előljárójának, Jasinszkynak, a ki azt magánál tartotta. Nevettek
rajta.</p>
<p>Az is meglehet, hogy Trenk Ferencz irta ezt a levelet. Ez az
ármány egészen beleillik a jellemébe. Ha ez valakivel látszólag jót
tett, azt csak azért fundálta ki, hogy valami veszedelembe buktassa
s akkor aztán nagyot nevessen rajta. De az is elhihető, hogy
Jasinszky maga koholta ezt a levelet. Homályos eseteknél azt kérdi
a jogtudós: «Cui prodest?» («Kinek használ?») Jasinszky négyszáz
aranynyal tartozott Trenk Frigyesnek s ezt a becsületbeli adósságot
ki kellett fizetnie Berlinbe érkezésekor. Neki használt ez az
eset!</p>
<p>Trenk Frigyest még azon az éjszakán elfogták s ötven huszár
fedezete alatt elvitték fogságra Glatz várába: minden vizsgálat,
törvényszék elé állitás és itélet nélkül. Annyit megmondott neki
Jasinszky, mikor elfogatta, hogy felségárulással és az ellenséggel
való czimborázással vádoltatik: a vád alapja Trenk Ferencz
levele.</p>
<p>És Trenk Frigyes elhitte ezt.</p>
<p>Napja is volt, holdja is volt; még sem látott.</p>
<p>Az volt a büne, hogy olyan nagyon szerették az asszonyok.</p>
<p>Jasinszky alacsonylelkü, rosszakaratu ember volt, titkos kéme és
besugója a királynak. Később nagyot bukott, elcsapták gyalázattal.
<span class="pagenum"><a name="Page_163" id=
"Page_163">-163-</a></span></p>
<h2><span class="smaller">XVIII. FEJEZET.</span><br />
A BÖRTÖNBEN.</h2>
<p>Hát hiszen az elején nem lehet ezt a dolgot olyan tragikusan
venni, mint a hogy Trenk Frigyes maga hangoztatja az
emlékirataiban.</p>
<p>Nem volt ez «Justiz-mord».</p>
<p>A király rajtakapta egy gárdistáját, hogy az nagyon is a
tilalmasban vadászik, még pedig az ő vadaskertjében, sokféle
bolondságot követ el az ő rovására s e miatt egy kis
javitóintézetbe küldé, egy kis porkoláb-fogságra.</p>
<p>Hiszen tudjuk, mi az a porkoláb-fogság. Csupa merő tréfa.</p>
<p>A fiatal ember nincs zár alá téve: az ordináncz tiszttel egy
szobában aluszik, azzal együtt ebédel, vacsorál, sétál, ostáblázik.
Hozat magának a charcutiertől mindent, a mi jó és drága, olvashat,
verseket irhat, kenyérbélből szobrocskákat készíthet s a várkertben
szegfüveket nevelhet. A mi pedig az egyébfajta nélkülözéseket
illeti: még most csak huszonegy esztendős az ember; annak még nem
is kellene ezen jártatni az eszét. Huszonegy esztendős korában az
ember az anyján kívül más nőnek meg nem csókolja a kezét. Ez a kis
vesztegzár bizony nem ártott volna meg Trenk Frigyesnek.</p>
<p>A királynak, elképzelhető, milyen keserves jelenetei voltak
Amália herczegnővel a kedvelt cicisbeo elcsukatása miatt! A
mennyire lehetett, szemet is hunyt Frigyes király a herczegnő
további magaviselete fölött. Levelezhetett titokban Trenk
Frigyessel. Az nem árt meg. Mindennap irhattak egymásnak, versben
és prózában, forró érzelmeikről. Azt is megtehette a herczegnő,
hogy elfogott kegyenczének ezer aranyat küldjön, fogsága
kényelmesebbé tételére. S ezer arany akkoriban roppant pénzösszeg
volt. Kivált Glatz várában. Kivált egy államfogoly kezében.
<span class="pagenum"><a name="Page_164" id=
"Page_164">-164-</a></span> A rendes havi dija egy államfogolynak
az egész élelmezésre négy tallér volt.</p>
<p>Ezzel az ezer aranynyal Trenk Frigyes herczeggé lett téve a
glatzi garnizonban.</p>
<p>Ennek a várőrsége maga is olyan ezredből állt, a melynek a
király a csatatéren semmi hasznát nem tudta venni. A tisztek is
mind a féle kimustrált, vagy kegyvesztett alakok, a kik büntetésből
lettek e várba bedugva: adósságokkal terhelt korhelyek, tűzpróbát
ki nem álló poltronok, összeférhetlen veszekedők, értelmetlen
stokkfisek. Ebben a szép gyüjteményben a gazdag, splendid,
szellemes gárdista valóságos lumenként jelent meg.</p>
<p>A jogczime is arravaló volt, hogy respektálják.</p>
<p>Öcscse a félelmes magyar Trenknek! A kit azért zártak ide, hogy
bátyjával, a pandurvezérrel össze ne czimboráskodhasson. Ez a derék
legény!</p>
<p>Mikor Amália herczegnő azt az ezer aranyat Frigyes urfi kezébe
juttatá, mindazok, a kiknek erről tudomásuk lett, azt suttogták,
hogy ez a «magyar pandur-kasszából érkezett!»</p>
<p>S annál nagyobb volt a respektus iránta.</p>
<p>Nem is titkolták a tisztek Trenk Frigyes előtt az érzelmeiket.
Mindannyian haragudtak az uralkodóra.</p>
<p>Ez a hely rossz javító intézet volt a király kegyenczére
nézve.</p>
<p>Itt mindenkitől csak panaszkodást hallott Frigyes királyra. Nem
látták benne a nagy embert, csak a nagy zsarnokot. Hadjáratai
vérengző testvérharczok voltak: németek küzdelme németek ellen.
Szövetsége a franczia királylyal istentelenség, nemzetárulás!
Diadalai csupa véletlenek. Ő maga nem is tudott róla, mikor a
granátosai győztek. Ő futott a magyar huszárok elől. A vén Dessauer
érdeme a győzelem. Aztán az a sok pikáns adoma a magánéletéből!
Milyen kicsapongás! Milyen feslett erkölcs! Hány szeretője volt s
azokból mi lett?</p>
<p>Ezek a glatzi tisztek öt hónapi fogság alatt úgy felforgatták
<span class="pagenum"><a name="Page_165" id=
"Page_165">-165-</a></span> Trenk Frigyesnek eddigi érzelmeit, hogy
az nem gondolt már egyébre, mint a megszökésre.</p>
<p>A megszökés egyértelmü volt a hazaárulással. Mert valahová kell
a szökevénynek menekülni, s az a hely nem lehet más, mint Bécs,
vagy Magyarország. Ellenség földe. S akkor az ellenség szolgálatába
kell állni.</p>
<p>Ha ilyen fordulatra pusztán boszu, meg a kényelmetlenség érzete
birta rá Trenk Frigyest, azt mondhatnók, az ilyen ember nem érdemes
arra, hogy költő tolla foglalkozzék vele. Annyival inkább, mert az
által, hogy megszökik, a napjához is hűtelen lesz: az nem követheti
őt menekülése helyére. Ott csak a holdjára fog rátalálni.</p>
<p>No, hát épen azt akarta megtalálni!</p>
<p>S ez az indok költői fényt vet Trenk Frigyes alakjára.</p>
<p>Amália herczegnő leveleiből megtudá, hogy mi történt Trenk
Ferenczczel Bécsben. Magát a bécsi pamfletet is becsempészték a
börtönébe. S ekkor támadt a lelkében az a gondolat, mely
törvénytelen ágyból született ugyan, de azért nemes származásu:
hogy kitörjön ebből a fogságból; elfusson Bécsbe: meghazudtolja a
nagybátyja ellen támasztott vádakat; lerántsa az álarczot a hamis
tanu képéről; ő, a leghitelesebb szemtanu, ki egyedül bizonyíthatja
be, hogy Miranda egy perczig sem volt a királylyal egyedül a
sátorában, soha a királynak szeretője nem volt; s őt Trenk Ferencz
együtt nem találhatta Frigyes királylyal. Egy egész cselszövényt
széttépni biztos vasmarokkal! Ez volt a vezéreszméje. S lám még
Frigyes királynak is jó szolgálatot vélt ezzel tenni.</p>
<p>Ilyen nemes alapeszmét találva szökési tervéhez, most már csak
annak a kiviteléről gondolkozott.</p>
<p>Igen könnyü volt az elillanás. Maguk a tisztek, a kikre az
őrizete bizva volt, vállalkoztak rá, hogy vele együtt szöknek a
várból. Pénzen mindent meg lehetett vásárolni, őröket, polgárokat,
a lovak is készen voltak tartva. Mégis rajta vesztett. És nem a
büne buktatta meg; hanem az erénye. A glatzi börtönökben volt egy
várfogságra itélt <span class="pagenum"><a name="Page_166" id=
"Page_166">-166-</a></span> tiszt, a kivel Trenk Frigyes ottléte
alatt sok jót tett; ezt is beavatta a titkába s irgalomból magával
akarta vinni. Ez aztán elárulta a várparancsnoknak a szökési
szándékot. Az áruló kegyelmet kapott, szabaddá lett s a rangját is
visszakapta. Trenk Frigyest pedig a szökési szándék miatt most már
igazi börtönbe zárták; a «lármatorony» legmagasabb czellájába,
ajtaján kettős lakat, ablakán vasrács.</p>
<p>Most már rászolgált a börtönre.</p>
<p>Nyugtalan vére ujabb kisérletre ösztönözte. Megvesztegeté a
szolgálattevő tisztet s az szerzett a számára ráspolyt, melylyel
keresztül fürészelte a rács vasrudjait s akkor a bőröndjét szijakra
hasogatva s az ágy lepedőjét kötélnek fonva, egy zivataros éjen
leereszkedék a tizenöt öl magas toronyból. Akkor azonban beleesett
egy kloakába s abból nem tudott megszabadulni. Ott elfogták s ilyen
nyomorult állapotban vitték a várparancsnok elé.</p>
<p>A várparancsnok neve Flonquet volt: vén, embergyülölő. Valami
emléke is volt a Trenk családtól. Fiatal hadnagy korában Frigyesnek
az apjával párbajt vivott s attól egy vágást kapott az arczára,
mely az orrát is levágta. Attól fogva ezüst orrot viselt. Ennek az
ezüst orru embernek a körme közé került Trenk Frigyes.</p>
<p>Most még szigorubb tömlöczbe záratott.</p>
<p>Itt azután minden nap megvizsgálták, hogy nem készül-e valami
ujabb kitörésre.</p>
<p>Egy napon a térparancsnok, a hadsegéde és a felügyelő tiszt
kiséretében jött a börtönébe s miután minden zeget-zugot
felkutatott, még ott maradt, kegyetlen leczkét tartani a
gonosztevőnek, elkövetett gyalázatos vétkei miatt.</p>
<p>Már a meggyalázó szavak is lángolásba hozták az ifju vérét. S
mikor türelemről beszélt neki a parancsnok, azt kérdé daczosan:</p>
<p>– Hát mennyi időre vagyok elitélve a király által?</p>
<p>Ha abban a parancsnokban csak egy csepp emberi érzés lett volna,
hát megmondta volna neki az igazat. «Egy <span class=
"pagenum"><a name="Page_167" id="Page_167">-167-</a></span> évre
vagy elitélve, négy hét mulva kiszabadulsz s akkor mehetsz vissza
Berlinbe.»</p>
<p>Ezt a négy hetet majd csak el tudta volna tölteni türelemmel a
fogoly.</p>
<p>De a helyett a parancsnok kegyetlen büszkén mondta:</p>
<p>– Egy hazaáruló büntetésének nincs határideje! Egyedül a király
kegyelmétől várhat szabadulást.</p>
<p>Ez a szó lángoló dühbe hozta Trenk Frigyest: odaugrott a
parancsnokhoz, kirántotta annak a kardját, tiszteket, porkolábot
félre taszigált, kirohant az ajtón: ott strázsált egy katona
puskával, azt puskástól ledobta a lépcsőn, s azzal rohant le,
karddal a kezében.</p>
<p>A tömlöcz ajtaja előtt épen akkor váltották fel az őrséget. A
két csapat puskával a vállán egymással szemközt állt. Trenk Frigyes
őrülten rohant közéjük, jobbra-balra vágott, a kit maga előtt
talált; négy embert megsebesített, azzal fölrohant a sáncz
mellvédjére s két ölnyi magasból leugrott az árokba. Még egy másik
sáncz állt előtte, arra is fölkapaszkodott s arról is
leszökött.</p>
<p>A várőrség úgy meg volt lepetve e vakmerőség által, hogy
senkinek sem jutott eszébe az üldözése. A puskák nem voltak
megtöltve, hogy utána lőhettek volna, a sánczon keresztül utána
ugrani senkinek sem volt kedve, s a míg a várkapun keresztül
kerülnek, az alatt a szökevény egérutat nyer. Tisztek és katonák
néztek egymás szeme közé.</p>
<p>Trenk Frigyes szerencsésen megmenekült egész a külső
sánczkarópalánkig, mely a várat körülfogja. Ezen már könnyü lesz
átugrani.</p>
<p>Itt azonban egyszerre utját állta egy őr, szuronyt szegezve.
Trenk félrecsapta a kardjával a szuronyos fegyvert s aztán adott
egy vágást a katonának a képére, a mi annak elég volt.</p>
<p>A megsebesített őr jajgatására a pallisade tulsó oldaláról
előfutott a másik strázsa; azt már nem várta be a menekűlő, hanem
keresztül vetette magát a czölöpzeten. <span class=
"pagenum"><a name="Page_168" id="Page_168">-168-</a></span>
Szerencsétlenül járt: az egyik lába odaszorult két karó közé s azt
nem tudta kiszabadítani, itt aztán megragadták, szuronynyal a
száját megsebesítették, puskaagygyal összeverték s megkötözve
visszavitték a várba: vért hányva, kificzamodott lábbal.</p>
<p>Az ezüstorru őrjöngött dühében e hallatlan merénylet fölött.
Most már azonfölül, hogy bezáratta Trenk Frigyest, a börtönében
éjjel-nappal két katonával őrizteté, a kiket hat órai időközökben
felváltottak: azért, hogy Trenk el ne csábithassa őket. Trenk
Frigyes aztán elcsábitotta valamennyit. Harminczkét katonája volt
már, a kit rábeszélt, hogy vele együtt szökjenek el a várból. Mind
poroszok voltak. Királyukkal elégedetlenek. Vezetőjük is akadt:
Nikolai őrmester. Szerencsétlenségükre egy osztrák szökevény is
keveredett közéjük s az elárulta az egész összeesküvést a
kormányzónak. Az rögtön parancsot adott a kapitányának, hogy
fogassa el Nikolai őrmestert. A mint azonban a kapitány betoppant a
patrollal a katonák szobájába, hogy Nikolait vasraveresse: az
őrmester kardott rántott, odakiáltott a társainak: «Pajtások!
Fegyverre! El vagyunk árulva!» S erre tizenkilencz katona puskát
ragadott, a kapitányt leverte, kirohant az udvarra, aztán neki a
várkapunak: azt hat legény őrizte, azokat is magukkal vitték s
azzal szuronyszegezve keresztül törtek a városon, a parasztok
zárvonalán s átfutottak Csehországba.</p>
<p>Trenk Frigyes azonban ott rekedt a börtönben, melynek vasajtaját
a czimborák nem birták feltörni.</p>
<p>Most azután már volt igazi bűne. Porosz katonák elcsábitása az
ellenséghez átfutásra. A vallatásnál ugyan semmire sem felelt:
megmondta egyenesen, hogy ő, kit itélet nélkül tartanak fogva,
minden eszközt fel fog használni a kiszabadulásra.</p>
<p>Frigyes király haragja ez utóbbi merénylet miatt az
engesztelhetlenségig fokozódott ellene.</p>
<p>Amália herczegnő ekkor irta hozzá utolsó levelét, mely Trenket
minden reményétől megfosztá. <span class="pagenum"><a name=
"Page_169" id="Page_169">-169-</a></span></p>
<p>«Veled együtt sirok: balsorsod gyógyíthatatlan. Ez az utolsó
levelem hozzád. Szabadítsd ki magadat, a hogy tudod. Én az maradok
irántad, a ki voltam, s a hol tehetem, használok. Isten veled
szerencsétlen barátom. Jobb sorsot érdemeltél.»</p>
<p>Most azután az ezüstorrú azt a rendszabályt vette alkalmazásba,
hogy közkatonák helyett mindig egy tisztnek kellett Trenk Frigyes
börtönében őrködni. S a tisztek gyakran váltakoztak a helyőrségnél.
A glatzi állomás büntetés volt rájuk nézve.</p>
<p>Egyszer egy Bach nevű hadnagyot delegáltak a várba, a kit
szintén a hibái hoztak oda. Nagy verekedő volt, párbajban mindenkit
csuffá tett. Természetesen itt is megtartotta a szokását.</p>
<p>Alig nézett körül a várban, már talált ürügyet belekötni egy
szintén akkor érkezett fiatal tisztbe, a kinek Schell volt a neve.
Vékony dongáju, czingár emberke volt, a góliát Bach könnyen
elbánhatott vele.</p>
<p>Másnap épen Bachra került a Trenk fölötti őrködés sora.
Duhajkodók szokása szerint rögtön eldicsekedett a fogolynak
legujabb hőstetteivel.</p>
<p>– Köszönd, hogy én fegyvertelen vagyok, mondá neki Trenk
Frigyes; mert tőlem ugyan megkapnád a leczkét, a mit még meg nem
kaptál.</p>
<p>Erre a tiszt dühbe jött, kiszaladt, hozott magával két muskétás
szablyát, a minőt a közkatonák viselnek.</p>
<p>– No, hát itt vannak a kardok. Hadd lássam, mit tudsz, te
gyerek!</p>
<p>Trenk Frigyes hasztalan szabadkozott, Bach odanyomta a kezébe a
kardot s kényszeríté az összemérkőzésre Kapott aztán Bach mindjárt
az első összecsapásnál olyan vágást a karjára, hogy kiejtette a
kardot a kezéből.</p>
<p>– No fiu! Mesterem vagy. Mátul fogva jó barátok vagyunk.</p>
<p>Azzal megölelte, megcsókolta a foglyot s aztán ment a felcserhez
a sebét beköttetni. <span class="pagenum"><a name="Page_170" id=
"Page_170">-170-</a></span></p>
<p>A várparancsnok majd a bőréből ugrott ki dühében, mikor ezt a
kázust meghallotta. Még duellálnak is a tömlöczben!</p>
<p>Ekkor aztán eltiltotta a tiszteknek a Trenk Frigyes tömlöczébe
való belépést. Egy olyan börtönbe záratta be, melynek az ajtaján
egy rekesz volt: azon keresztül adta be a porkoláb a rabnak az
ételét. A börtön-kulcsot a várparancsnoknak kellett beszolgáltatni
minden nap.</p>
<p>Hát akkor aztán a tisztek csináltattak egy tolvajkulcsot Trenk
börtön-ajtajához, azzal jártak be hozzá s egész nap ott pipáztak,
kártyáztak vele.</p>
<p>Egy este azzal lépett be hozzá Bach:</p>
<p>– Héj, pajtás, szeretsz-e vadászni?</p>
<p>– Vadászni? Egerekre talán? Itt a börtönben.</p>
<p>– Nem! Szarvasokra. A glatzi erdőben. Én meghivást kaptam B.
gróftól, a földes úrtól, hogy vegyek részt a hajtóvadászatán, még
egy tiszttársammal együtt. Én azt gondoltam, hogy téged viszlek el
magammal. Természetesen becsületszavadat lekötve, hogy ezt az
alkalmat megszökésre nem használod, hanem a vadászat után velem
együtt visszatérsz a várba. Holnap után visszatérünk.</p>
<p>– De hát a börtönöm hogy marad üresen? Megtudják, mikor ételt
hoznak.</p>
<p>– Ne félj, nem marad üresen. Az alatt lefekszik az ágyadba a
szegény kis Schell; az még most is maródi attól a vágástól, a mit
tőlem kapott: megteszi az azt a kedvünkért. Áldott jó fiú. Annak az
egyenruhájában ki jöhetsz velem a várból egész tisztességgel.</p>
<p>És a két tiszt barátsága mellett megtörténhetett az, hogy a
szigoruan őrzött várfogoly harminczhat óra hosszat vadászott
szarvasokra a glatzi erdőben. Ott látta maga előtt a kis folyót,
mely a porosz határt képezi Csehország felől. Csak egy ugrás
kellett volna. Hanem a jó pajtásnak adott becsületszó erősebb
minden láncznál és závárnál. Harmadnap Trenk Frigyes megint ott ült
a börtönében.</p>
<p>– Derék fiú vagy pajtás! Mondá neki Bach, mikor <span class=
"pagenum"><a name="Page_171" id="Page_171">-171-</a></span> együtt
visszakerültek az álkulcs segélyével a börtönbe. Látom, hogy igazi
nemes ember vagy. Kár volna neked itt a tömlöczben elrohadni. Én
nem maradnék itten, ha neked volnék.</p>
<p>– Mennék én, de már háromszor rajta vesztettem.</p>
<p>– Mert nagyon poétásan fogtál hozzá. Sötét éjjel, zivatarban,
keresztülfürészelt vasrácson át, összebogozott ágylepedőn,
toronyablakból leereszkedni; karddal a kézben keresztülvágni az
őrcsapatokat, bástyáról leugrani: ezek mind regénybe való
históriák. Láttad most, hogy milyen egyszerű dolog a glatzi várból
megmenekülni. Korán reggel, fényes nappal iderendeled a szekeret a
várkapu elé; másodmagaddal, az ordináncztiszt társaságában,
muskatéros tiszti egyenruhában, kisétálsz; az őrök prezentéroznak
előtted: azzal mind a ketten felültök a csézába s «köd előttem, köd
utánam!» mire az ezüstorrú megszagolja, hogy elillantál, rég túl
vagy a porosz határon.</p>
<p>– Hát mért nem teszed te ezt meg velem?</p>
<p>– Azért pajtás, mert én nekem még van valami dolgom a porosz
hadseregnél. Lesz háború megint, akkor rám szorulnak. A
bátorságomat meg tudják becsülni. Előttem fényes carriere áll még s
azt a te szép szemeidért el nem rontom. De hát nézd ezt a
becsületes Schell fiút. Ennek semmi kilátása sincs se békében, se
háborúban a burkusok közt: azért, mert fázik a tűztől. Az osztrákok
ellenben megbecsülnék, mert theoretikus ismerete bőven van, hat
nyelven beszél és ír. Flouquet azért nem állhatja ki: gyűlöli a
tudós tiszteket. Elszökik az veled, mihelyt rákerül a sor az
inspekczióban.</p>
<p>A kis Schell ezalatt visszacserélte a ruháit Trenk
Frigyessel.</p>
<p>Nem kellett neki nagy biztatás. Az első szóra felajánlotta, hogy
ő kész együtt elszökni a várból Trenk Frigyessel. <span class=
"pagenum"><a name="Page_172" id="Page_172">-172-</a></span></p>
<h2><span class="smaller">XIX. FEJEZET.</span><br />
A MENEKÜLT.</h2>
<p>Ismét el lett Trenk Frigyes árulva és ujból egy fogolytársa
által. Csuf jellemeket tenyészt az a börtönpenész! Egy Damnitz nevü
kapitány, ki lopás, dezertálás, spionálás miatt akasztófára lett
itélve s élethosszig való fogságra megkegyelmezve, a Trenk Frigyes
zárkájával átelleni börtönbe volt bezárva. A kulcslyukon keresztül
kileste, hogy Schell hadnagy a porkoláb nélkül, tehát
tolvajkulcscsal, Trenk börtönébe settenkedik s ott óra hosszat
elmarad. Ezt besúgta a vizitáló hadsegédnek.</p>
<p>A várparancsnok ebédjén jelentést tett e felől a hadsegéd; mire
az ezüstorrú parancsot adott neki, hogy rögtön ebéd után fogassa el
Schell hadnagyot. Ezt egy másik hadnagy, Schröder fülhegygyel
meghallá s kiosonva a szobából, sietett Schellt a vártán felkeresni
s megsúgta neki, hogy egy óra mulva elfogják.</p>
<p>Schell azt gondolva, hogy az egész szökési terv lett elárulva,
sietett Trenk Frigyes börtönébe. Egy altiszti kardot hozott a
számára, a köpenyébe rejtve.</p>
<p>– Bajtárs, el vagyunk árulva. Siess! Élve ne adjuk meg magunkat.
Egy percz sincs veszteni való.</p>
<p>Trenk Frigyesnek csak annyi ideje volt, hogy a csizmáit
felránthatta; de már a padló alá rejtett aranyait nem vehette
magához.</p>
<p>A börtönajtónál őrt álló katonának azt mondá Schell, hogy az
árestánst a saját szobájába viszi. Onnan azonban egy mellék ajtón a
folyosóra lehetett jutni: annak az ajtaján szerencsésen
kimenekültek a várudvarra. Schellnek az a terve volt, hogy a
fegyvertár mellett elkerülnek a várkapuhoz: ott a Schröder által
készen tartott lovakra felkapnak s tovanyargalnak.</p>
<p>De épen akkor, a mint a fegyvertár szögletéhez értek,
<span class="pagenum"><a name="Page_173" id=
"Page_173">-173-</a></span> szemközt találkoznak a hadsegéddel és
Quaadt őrnagygyal.</p>
<p>Schell megrettent s minden tétovázás nélkül felkapott a
mellvédre s leugrott a meredek bástyáról. Trenk Frigyes utána. Neki
nem történt semmi baja; hanem a bajtársának kificzamodott a lába
bokában: az nem birt felállni.</p>
<p>– Szurj keresztül bajtárs, hogy élve ne fogjanak el! Te fuss
egyedül tovább.</p>
<p>– Dehogy szurlak, dehogy futok nálad nélkül!</p>
<p>Azzal Trenk a foga közé kapva a bajtársa bőrövét, mint a hogy a
tigris czepeli a szájában a prédáját, a sánczczölöpzethez futott
vele s átmászott a palánkon. Ott azután a nyakába vette a sánta
czimborát s futott vele a világba.</p>
<p>Egy pártfogója akadt, a sűrű köd.</p>
<p>A várban nagy lárma támadt; a várfalon felállított ágyúkból
eldördült a három vészlövés, a mi azt jelzi, hogy elszökött valaki
a várból.</p>
<p>Egy jó futamodás után megállt Trenk és letette a barátját a
földre. Megpróbálta a kimarjult lábát helyre igazitani, de nem
boldogult vele.</p>
<p>A mig ezzel bajlódott, sűrű lódobogást hallott közelíteni.</p>
<p>A köd fátyolán keresztül egy szakasz huszár árnyképe bontakozott
elő.</p>
<p>A két szökevény lehasalt a földre.</p>
<p>De a huszár kapitány, ki messze elől nyargalt a csapatja előtt,
már észrevette őket. Egyenesen feléjök ügetett. Azt hitték, veszve
vannak. Már az arczát is felismerték. Zerbst kapitány volt.</p>
<p>Mikor odaért a közelükbe, meg sem lassitva a lova koczogását,
odaszólt Trenknek francziául:</p>
<p>– Pajtás! Balra tartsatok. Arra a cseh határ!</p>
<p>Azzal tovább vágtatott s vezette a huszárjait jobbra.</p>
<p>Idáig meg voltak mentve.</p>
<p>De most már köröskörül hallották a kiabálást: «fegyverre!
<span class="pagenum"><a name="Page_174" id=
"Page_174">-174-</a></span> szökevények!» A városban, a falvakban
félreverték a harangokat. Jó regula van itt! Amint a három
ágyúlövés eldördül, a parasztok kaszára, vasvillára kapnak s
elállják az utakat.</p>
<p>Merre most?</p>
<p>Schell a ködön keresztül megpillantá a sorba ültetett
fűzfákat.</p>
<p>– Ott folyik a Neisse.</p>
<p>Trenk vállára kapta a barátját ismét s arrafelé sietett vele.
Csakugyan a Neisse partján voltak. A folyó néhol három öl mély.
Akkor épen zajlott. Karácsony estéje volt.</p>
<p>És Trenk Frigyes keresztül uszott a jégzajló folyón, a pajtását
is magával vontatva, ki félkézzel a varkocsába kapaszkodott. A
kivont kard a foga között mind a kettőnek. Rettenetes erő a
szabadságvágy!</p>
<p>Itt azután nem üldözhette őket senki. Olyan hűséges paraszt
nincsen, a ki utána usszon a szökevényeknek.</p>
<p>A mint kikapaszkodtak a partra, folytatták a futást Minden
öltöny jéggé fagyott a testükön.</p>
<p>Trenk Frigyes a hátára vette Schellt s ő a futástól, a teher
czipeléstől nagy hamar fölmelegedett, még meg is izzadt; de társa
ki csak szenvedő részt vett a mozgásban, embertelen kint szenvedett
a jeges öltözetben.</p>
<p>– Bajtárs, dobj le, hagyj vesznem. Én megfagyok.</p>
<p>– Dehogy hagylak el, ott van egy erdő. Csak odáig várj!</p>
<p>A sűrű ködből kezdett valami pagony kisötételni.</p>
<p>A mint azt elérték, Trenk Frigyes letette a hátáról a bajtársát
s beleásta a hóba, azután a kardjával kivágott egy fiatal bükkfát,
abból husángot faragott, azt odavitte Schellnek.</p>
<p>– Fogd ezt. Már most járhatsz a magad lábán, akkor
fölmelegszel.</p>
<p>A dorong segélyével aztán fél lábon ugrálva, lépést tarthatott
Schell a barátjával. Ebbe ő is fölmelegedett aztán.</p>
<p>Az erdőben megtalálták az utat, mely fölfelé vezetett.
<span class="pagenum"><a name="Page_175" id=
"Page_175">-175-</a></span> De azt az utat már telehordta a szél
hóval, néhol övig süppedtek bele, Trenknek ugy kellett kihuzgálni a
fuvatból a sánta czimborát.</p>
<p>Karácsony estén korán alkonyodik, négy óra telt már bele, hogy a
várból elmenekültek s a hegymagaslatra fölérve, leültek megpihenni.
Sötét is volt, köd is volt. Azt sem tudták, merre járnak.</p>
<p>Egyszer aztán azt is megtudták.</p>
<p>Óraütést hallottak. A glatzi toronyóra ütötte az ötöt.</p>
<p>– Hiszen mi még mindig Glatz alatt vagyunk! Kiáltá
kétségbeesetten Schell. Az egész futásuk alatt egy félkört jártak
be menekülésük helye körül.</p>
<p>Pedig a glatzi grófság, mint egy félsziget (akár a Krim a fekete
tengerben) mélyed be Csehországba. Egyenes irányban négy órai
futással el kellett volna érniök az osztrák határt. A köd gonosz
tréfát üzött a menekültekkel. Az is a zsarnokok és porkolábok
szolgája!</p>
<p>És ekkor elővette őket az éhség. Az ebéd idején futottak el, a
gyomruk üres volt. Az erős testmozgás még fokozta az éhség
kinjait.</p>
<p>– El kell itt vesznünk. Rebegé Schell, végig nyujtózva a
havon.</p>
<p>Ekkor azonban feljött a hold. Ez az üldözöttek napja. S a hold
feljöttével lehullott a köd is, egyszerre zuzmarává alakult, az
egész táj világossá lett. Egyszerre tájékozhatták magukat. Az az
erdő, melybe belebódorodtak, a Habelschwerdt havasig terjed. Ott
nincs emberlakta hely. Lenn, két folyam összetorkolásánál emelkedik
a glatzi vár, sziklába vágott terraszaival, ódon bástyatornyival,
mellette a város öt tornyával, (a mostani glatzi vár még akkor nem
volt meg a Neisse balpartján, csak a régi). Közelebb lehetett látni
egy nagy falut, melyben minden ház ablaka ki volt világitva. Azt
hivék, hogy ez a kivilágitás a menekülők feltartóztatása végett van
rendezve. Nem jutott eszükbe, hogy hiszen ma karácsony estéje van:
a Jézuskát várják minden háznál. <span class="pagenum"><a name=
"Page_176" id="Page_176">-176-</a></span></p>
<p>– Itt mi reggelig megfagyunk és éhen veszünk, mondá Trenk
Frigyes. Nézd, amott van a falun kivül egy magányos majorlak, ott
kapunk valamit.</p>
<p>– De hisz akkor ujra át kellene mennünk a Neissen! Én nem uszom
át még egyszer a vizet, inkább meghalok.</p>
<p>– No csak te tánczolj utánnam; ott látok egy csónakot.</p>
<p>Csakugyan találtak egy lánczrakötött halászladikot a parton,
arról leütötték a lakatot s áteveztek ismét a tulsó partra.</p>
<p>De már most mit csináljanak?</p>
<p>Ilyen másfél katona a parasztoknak nem fog rettegést okozni.
Kalapja egyiknek sem volt, azt elvesztették a sánczról leugrásnál.
Trenknek veres gárdista dolmánya elárulá, hogy nem a várőrséghez
tartozik. Ellenben Schellnek meg volt a tiszti pantallérja s a
felügyelő tisztet kitüntető aranyozott ezüst nyakörve.</p>
<p>Hát ilyen mesét fundáltak ki. Trenk megvágta az ujját s a
vérével összemázolta a homlokát, mintha a fején volna megsebesitve.
Akkor Schell összekötözte a kezeit s a nyakába ülve, a majorlakig
vitette magát. Ott majd azt fogja mondani a gazdának, hogy ő az a
vitéz, a ki a szökevény gárdistát utolérte, lóháton. De ez a
dezentor agyonszurta a lovát, s ő leestében kificzamította a lábát.
Mind a mellett keményen megsebesité a szökevényt és megkötözte.
Most azután kiséri vissza a várba. Ezt elfogja hinni a paraszt. Ad
nekik vacsorát, megszárítja a a ruháikat, s aztán kölcsönöz nekik
két lovat, a melyen visszatérhessenek a várba. Csak egyszer aztán a
lovon ülhessenek, majd tudni fogják, merre nincs a világ
bedeszkázva.</p>
<p>A mig a hegyről lebandukoltak, a folyamon átkeltek s a
majorlakig egymást elczipelték, meg is virradt szépen. A faluban
reggeli misére harangoztak.</p>
<p>A majorlakhoz közel érve, el kezdett Schell segitségért
kiabálni; mire két béres legény kiszaladt az udvarról. <span class=
"pagenum"><a name="Page_177" id="Page_177">-177-</a></span> Trenk
Frigyes agyonsebesültnek teteté magát s térdre bukdácsolt.</p>
<p>– Itt van a szökevény! Elfogtam! Kiabált Schell a parasztoknak:
Fogjátok meg! Hurczoljátok a házba. A lovamat leszurta a gézenguz;
de azért összevagdaltam. Gyorsan szaladjatok a faluba, hijjátok a
birót. Jőjjön szekérrel, hogy visszavihessem a várba a czudart,
hogy előbb felakaszthassák, mint megdöglik.</p>
<p>A két béres beczepelte a házba Trenk Frigyest, Schell utánuk
biczeboczázott. A szobában volt egy öreg anyóka, meg egy szép
leány.</p>
<p>– No csak fussatok gyorsan a faluba! mondá Schell. Hívjátok a
parasztságot.</p>
<p>A két béres egymást taszigálva futott e jó hírrel a falu felé: a
menekülők a két fehérszemélylyel egyedül maradtak. Az anyóka
kilátta a szemeikből, hogy éhesek: eléjük tett kenyeret és aludt
tejet. Trenk úgy falt, mint a hogy ritkán szoktak a haldoklók.</p>
<p>A fiatal lányka pedig fehér vásznat hozott, meg egy vizes
törülközőt, hogy a szegény sebesültnek az arczát lemossa a vértől s
bekötözze a sebeit.</p>
<p>– Jaj! Ne töröld le a vért homlokomról! sugá a leánynak az ifjú.
De már akkor megmosdatta. Meglátta, hogy nincs annak a fején
semmiféle seb. De azért csak bekötötte a homlokát a kendővel. S
aztán sokatmondó válaszul egy csókot lopott az orczájára. S azzal
kiment a szobából, az ajtóban intve Trenknek valamit.</p>
<p>Ekkor betoppant a szobába maga a gazda pipával az agyarán.</p>
<p>Schell annak is elmondá a kiczirkalmazott mesét az elfogott
szökevényről. A gazda végig hallgatta csendesen, a két karját
összefonva. Mikor vége volt, azt mondá:</p>
<p>– Jól van, jól, uracskáim. Tudok én mindent. Itt volt az este a
kurir, a ki értesitett. Ez a vereskabátos a Trenk, az árestáns, ez
az aranygalléros meg a Schell, a hadnagy. Ti ketten együtt
szöktetek el. <span class="pagenum"><a name="Page_178" id=
"Page_178">-178-</a></span></p>
<p>Erre a szóra Trenk Frigyes hirtelen szétszakítá a gyönge
madzagot, a mivel a keze össze volt kötve s kezébe kapva a kardját,
kifutott a szobából.</p>
<p>– Csak hadd szaladjon miattam. Dörmögé a gazda, kiverve a
pipábul a hamut. Hát az úr miért nem szalad vele együtt?</p>
<p>– Mert a lábam ki van ficzamodva.</p>
<p>– Hát hogy jött idáig?</p>
<p>– A barátom hozott a hátán.</p>
<p>– A hátán hozta? Nem dobta el, hogy maga könnyebben
futhasson?</p>
<p>– De még a folyón is átúszott velem.</p>
<p>– Akkor annak nagyon becsületes embernek kell lenni.</p>
<p>Ez alatt Trenk az istállóba sietett. A ház szép leánya intett
neki az ajtóból, hogy jőjjön utána.</p>
<p>Az istállóban állt két ló.</p>
<p>– Ezeken tovább futhatnak az urak.</p>
<p>– De nincs szerszám.</p>
<p>A leány azt is kerített valahonnan. Kantár volt, de nyereg
nem.</p>
<p>Így is jó lesz.</p>
<p>A falu felől már hangzott a lárma: a parasztok jöttek
csapatostól a szökevényeket lefülelni. Jó szerencse volt, hogy
karácsony ünnepén a közönség mind a templomba volt felgyülekezve, a
hírmondóknak meg kellett várni, a míg a mise végződik.</p>
<p>A mint a lovak fel voltak kantározva, Trenk Frigyes ismét betért
a szobába.</p>
<p>– Köszönjük a vendéglátást, gazduram! Mondá ölébe kapva
bajtársát s gyorsan kiiramodva vele; egyenesen feldobta a ló
hátára. Maga pedig a másik lóra szökött fel.</p>
<p>– Hohó! A lovaim! Kiabált a gazda. A lovaim nem adom oda!</p>
<p>A leánya azonban a nyakába borult, úgy könyörgött, hogy engedje
át a szegény menekülőknek a két lovát.</p>
<p>– Gazduram! Az én nevem Trenk Frigyes, itt a kezem: <span class=
"pagenum"><a name="Page_179" id="Page_179">-179-</a></span> nemesi
becsületszavamat adom, hogy visszaküldöm kegyelmednek a lovait.</p>
<p>A gazda elfogadta a nemesi parolát s azzal a két lovas neki
indult. Az az, hogy indult volna, de Trenk lova csökönyös volt: egy
tappot sem akart a helyéből megmozdulni. Ekkor aztán a leány
megfogta a ló kötőfékét, úgy vezette ki az udvarból. Mikor aztán a
Schell paripája elkezdett ügetni, a másik ló is csak utána
baktatott. Mire a fegyveres parasztok megérkeztek a tanyához, már
akkor a menekülők árkon bokron túl jártak.</p>
<p>Délre megérkeztek a határhoz legközelebb eső csehországi
városba, Braunauba. Trenk Frigyesnek első gondja volt a két lovat
visszaküldeni a gazdának; a glatzi várkormányzónak pedig levelet
írni, a mi azt olyan dühbe hozta, hogy sorba vesszőztette a
silbakokat s azonnal útnak indított négy fogdmeget polgári ruhában,
hogy a szökevényeket idegen földön is kisérjék s a hol
megkaphatják, útközben elfogják és visszahozzák.</p>
<p>Braunauban már ismerős volt Trenk Frigyes. Az első porosz
hadjáratban huzamosb ideig volt e helyen, egy becsületes
takácsmesternél szállva. Most ismét azt kereste fel, bajtársával
együtt. A derék polgár visszaemlékezett rá, hogy egykori vendége
milyen derekasan megvédelmezte a háza táját a katonák
zsarolásaitól. S hála fejében szívesen látta ismét. Hajh! az első
alkalommal de más volt a berukkolás! Kilencz lóval és öt
lovászszal. Most pedig kalap nélkül, egy aranynyal a zsebében: a
pajtásának volt negyven krajczárja.</p>
<p>Schellnek pedig ott kellett maradni, hogy a kimarjult lábát
helyre állíttassa. Három hét telt bele, a míg a lábát ismét
használni tudta.</p>
<p>Pedig arra a lábra nagy szükség volt. Erős út állt előttük.</p>
<p>Hogy mi lesz az útnak a végén? azt még Trenk maga sem tudta.
Bécsbe menjen-e? vagy Oroszországba? Legjobban szeretett volna
Keletindiába menni. <span class="pagenum"><a name="Page_180" id=
"Page_180">-180-</a></span></p>
<p>De ahhoz mind pénz kell. Tehát az első étappe a pénz
megszerzése.</p>
<p>Volt ugyan Braunauban is egy barátja, a kinek néha napján száz
aranyat kölcsönözött; de az most arról nem akart semmit tudni.
Hanem alamizsna fejében adott neki három aranyat, egy puskát, meg
két pár pisztolyt.</p>
<p>Trenknek az volt a terve, hogy nagy kerülővel Lengyelországon át
visszatér Poroszországba, s ott elrejtőzik a hugánál, a ki egy
Waldow nevű előkelő brandenburgi földesúrhoz ment nőül. Onnan
szándékozott az anyjának írni, a ki Litvániában volt másodszori
házasságban. Tőle remélt annyi pénzt kaphatni, a mennyivel mind a
ketten tisztességesen tovább utazhassanak. Útlevelet szereztek
maguknak, megfordított nevekkel: az egyiket hitták Knertnek, a
másikat Leschnek.</p>
<p>Csikorgó januári idő volt, mikor útra keltek éhséggel és
fagygyal daczolva. A nyomorúság kényszeríté őket, hogy darabonkint
eladják az órájukat, mellcsattjukat, nyakörvüket; majd eladták a
tiszti egyenruháikat s vettek helyettük halott közkatonákról
lemaradt komisz köpenyeget.</p>
<p>Az Ausztria és Lengyelország között fekvő határvárosban:
Biliczben, az ottani katonai parancsnok elfogatta őket, mint
csavargókat s lovasoktól kisérve, gyalog visszakisérteté Teschenbe,
az ottani főparancsnok ezredeshez. Az előtt Trenk fölfedezte az
igazi nevét és menekülését. Az ezredes lovagias ember volt: ellátta
az útleveleiket s adott alájuk két lovat, a min egész a lengyel
határig utazhatnak s útiköltségül négy aranyat. Abból Schell
szerencsésen elvesztett hármat a lyukas zsebén keresztül. Igy aztán
éhezve és fázva eljutottak Czensztochowába, a hol a hires Pálos
kolostor áll. Ott beszálltak egy Lázár nevű korcsmároshoz. Már
ekkor egy krajczár sem volt a zsebükben.</p>
<p>Az öreg csaplárt meghatotta Trenk Frigyesnek őszinte szava: hogy
neki nincs pénze, nem kér egyebet, mint <span class=
"pagenum"><a name="Page_181" id="Page_181">-181-</a></span>
kenyeret és éjjelre szárnyékot. Odaültette őket a saját asztalához
s megosztotta velük a saját vacsoráját. Sörrel, pálinkával is
megtraktálta s a közben elbeszélték egymásnak az életük
históriáját. Lázár is katona volt hajdan: kapitányságig vitte.
Hogyan lett belőle korcsmáros?</p>
<p>Ezalatt új vendégek érkeztek a korcsmába: három úr, egy inassal,
a kik kocsin jöttek.</p>
<p>Ezekkel az utazókkal már több ízben találkoztak Trenkék az úton:
azok szóba is álltak velük. Különösnek látszott, hogy most újból
összekerülnek. Azok egy külön asztalnál ültek s nagyon keveset s
igen halkan beszéltek egymással.</p>
<p>A két kifáradt utasnak aztán egy jó meleg szobát nyitott fel
Lázár uram s ott pompás szénaágyra lefekteté őket; azok el is
aludtak egy imádság idő alatt.</p>
<p>De még csak épen az előálmukat aludták, a midőn benyitott
hozzájuk a korcsmáros s felkölté őket.</p>
<p>– Jaj, édes barátim, fussatok innen! Ez a négy vendég, a ki
nálam megszállt, a glatzi várparancsnok fogdmege; hárma úrnak adja
ki magát, a negyedik inasnak. Azért vannak kiküldve, hogy titeket
elfogjanak idegen országban s a börtönbe visszahurczoljanak. Nekem
már ötven aranyat igértek, hogy engedjem meg nekik, hogy titeket az
én házamnál kötözzenek meg; de én nem álltam rá; egy lengyel
házánál ártatlan menekülőket elfogni nem szabad. Most aztán azért,
hogy hallgassak, ne szóljak ti nektek semmit a gonosz szándékról,
hat aranyat nyomtak a markomba. De én bizony szólok, s ezt a hat
aranyat oda adom ti nektek úti költségre. Fussatok az éj sötétje
alatt, a merre utatok visz. Én a ti szerencsétlenségteket nem
veszem lelkemre.</p>
<p>Erre a fölfedezésre Trenk Frigyes rettentő dühbe jött.</p>
<p>– Én fussak? Ezek előtt a gyezsepógyesek előtt? De rögtön rajtuk
rontok s levágom, lelövöm valamennyit!</p>
<p>S még megtette volna, a mennyi esze volt; de a csaplár, meg
Schell a nyakába kapaszkodtak, lebeszélték, legyen esze, ne kössön
ki egymaga négy emberrel. <span class="pagenum"><a name="Page_182"
id="Page_182">-182-</a></span></p>
<p>– No hát jól van! monda Trenk Frigyes. De azért itt maradok és
nem futok el. A hat aranyat szépen köszönöm, majd ha lesz,
visszafizetem. Ugyan, édes Lázár uram, menjen vissza azokhoz a
pipogyákhoz, mondja nekik, hogy elfogadja tőlük a kinált ötven
aranyat is: jőjjenek ide és fogjanak el bennünket, a hogy
kivánják.</p>
<p>A lengyel korcsmáros azonban csak lecsillapította valahogy, s
arra Trenk Frigyes visszafeküdt a szénaágyra s folytatta az alvást
jó lelkiismerettel.</p>
<p>Szép világos reggel bucsút vevének a becsületes lengyel
korcsmárostól; hat aranynyal ellátva.</p>
<p>Alig haladtak egy órányira, a midőn az út közepén egy kocsit
pillantának meg, mely látszólag elakadt a hóban.</p>
<p>Négy ember ült a kocsin, s azok hangosan kezdtek kiabálni a két
menekülőre, hogy jőjjenek a megrekedt csézájukat kiszabadítani a
hóból.</p>
<p>Ráismertek a mult éjszakai vendégtársakra.</p>
<p>A helyett, hogy oda siettek volna hozzájuk, hirtelen letértek az
útról a mezőre.</p>
<p>Erre mind a négy utas leugrált a szekérről, pisztolyt rántott
elő s rohant a két szökevény felé, tele torokból kiabálva:
«Megálljatok gazemberek.»</p>
<p>Trenkék futásnak eredtek, mire az üldözők pisztolyaikból kezdtek
utánuk lövöldözni. Egy golyó Schellnek a nyakát cseszte, könnyű
sebet ejtve rajta. Ekkor Trenk hirtelen visszafordult s a
puskájával egyet a fogdmegek közül szíven lőtt. A másik erre futni
kezdett előtte, Trenk utána rohant, utolérte s a kardjával levágta.
Ekkor hátra tekintve, látta, hogy a másik két fogdmeg Schellt már
elfogta, lefegyverzé s hurczolja a szekér felé.</p>
<p>Őrjöngve rohant feléjük, mire azok eleresztették Schellt, s
futottak a szekerükhöz, felkaptak az ülésbe s tova vágtattak. Egy
azok közül is elpusztult attól a karddöféstől, a mit a viaskodás
közben Schelltől kapott.</p>
<p>De Schell is meg volt sebesülve, a nyakán pisztolylövéstől s a
kezén egy kardcsapástól: sebei miatt sok vért <span class=
"pagenum"><a name="Page_183" id="Page_183">-183-</a></span>
vesztett. Ismét úgy kellett őt Trenk Frigyesnek a nyakába venni,
jól-rosszul bekötözve a sebeit.</p>
<p>Tovább vándoroltak. Ismét elfogyott az utolsó garasuk is. Néhol
porosz verbungosokkal kerültek össze; a kik a király granátos
ezredei számára toborzottak lengyel földön. Azoknak megtetszett az
öles termetű Trenk Frigyes. Azért aztán mind a kettőt traktálták
hatalmasan. Mesterség volt megint megszökni tőlük.</p>
<p>Másutt meg tánczoló parasztok közé kerültek. Trenk Frigyes
tudott hegedülni. Reggelig muzsikált a parasztoknak, a míg azok
össze nem verekedtek, ősi szokás szerint, akkor aztán futott a
pajtásával együtt tovább. Egy-egy napon nem volt más eledelük, mint
egy nyúl, vagy egy varjú, a mit Trenk Frigyes lőtt s éjszakára a
trágyadombokba ásták be magukat, hogy meg ne fagyjanak.</p>
<p>Már az inget is eladták a testükről.</p>
<p>A rendes úton nem volt szabad járniok; nehogy a brandenburgi
határon belül a porosz határőrökkel kerüljenek ismeretségbe.</p>
<p>Végre egy úttalan erdőn keresztül törtetve, szerencsésen
elérkeztek utazásuk czélpontjára: Trenk Frigyes nővérének a
kastélyához, Hammer helységében.</p>
<p>Bezörgettek.</p>
<p>Egy szobaleány jött kinyitni az ajtót, a ki nagyon megijedt e
rongyos marczona alakok láttára.</p>
<p>De Trenk Frigyes ráismert a leányra. A kis Marcsa volt az, a ki
az ő atyja házánál nőtt fel; onnan jött ide nővérével.</p>
<p>– Hát nem ismersz rám? monda Trenk Frigyes s megnevezte magát.
Itthon a sógorom?</p>
<p>– Itthon; de beteg, fekszik.</p>
<p>– Hát a hugom?</p>
<p>– Azt mindjárt ide hivom; tessék besétálni ide az
előszobába.</p>
<p>A két rongyos csavargót beeresztették a pitvarba.</p>
<p>Nem sokára előjött Trenknek a nővére. Megrezzent, mikor a
bátyját ilyen állapotban látta maga előtt. <span class=
"pagenum"><a name="Page_184" id="Page_184">-184-</a></span></p>
<p>– Hogy jösz ide?</p>
<p>– Megszöktem Glatz várból.</p>
<p>Erre a huga elfutott és – nem is tért vissza.</p>
<p>Jó idő vártatva visszajött hozzájuk – a kis Marcsa, sírt
keservesen, midőn tudtára adá az úrfinak a méltóságos úr izenetét,
hogy azonnal takarodjék a kastélyból, különben elfogatja s
megkötözve kisérteti a katonai parancsnoksághoz.</p>
<p>Trenk ki volt taszítva a hideg éjszakába, társával együtt a
testvére házából.</p>
<p>– Hát ne gyujtsam én a fejére a házat az ilyen testvérnek?
dörmögé bajtársa fülébe.</p>
<p>Az lecsillapította okos, emberies beszéddel.</p>
<p>A szegény cseléd pedig három aranyat nyomott a markába:
megtakarított bérét.</p>
<p>Ebből két aranyat Trenk Frigyes annak a paraszt asszonynak
ajándékozott, a ki őket az elátkozott kastélyból a litván határig
kalauzolta. (Később fölkerestette azt a pórnőt, s élte fogytiglan
eltartotta.)</p>
<p>Most már egyenesen az anyját fölkeresni indult el Trenk
Frigyes.</p>
<p>De az messze út volt és veszedelmes. Frigyes anyja
Poroszországban lakott, Königsbergen túl kilencz mértföldnyire;
csaknem a keleti tenger közelében. Brandenburgból indulva egész
hosszában kellett meglépni a tartományt.</p>
<p>Egy nap három-négy mértföldet birtak gyalogolni.</p>
<p>Az utolsó garasuk is elfogyott, a zsidó korcsmáros Rogosenben
kikergette őket az utczára éjszaka. Az utczán őgyelegve egy paraszt
házban világosságot pillantottak meg. A konyhaajtó nyitva volt, s
azon keresztül a frissen sült kenyér illata párolgott eléjük. Egy
öreg anyóka épen akkor szedte a kemenczéből a czipókat.</p>
<p>Trenk Frigyesnek a fejébe tódult a vér. Már akkor két napig nem
volt egy falat a szájában. Puskáját kezébe kapta s egy perczig
megállt a küszöbben. Azután hirtelen <span class="pagenum"><a name=
"Page_185" id="Page_185">-185-</a></span> visszafordult s a mögötte
álló Schellt is magával ragadta:</p>
<p>– El innen! Ide nem megyünk be!</p>
<p>– Mért futottunk most el? kérdé tőle Schell, mikor az utczára
értek.</p>
<p>– Ha bementünk volna, én megöltem volna azt az asszonyt – egy
kenyérért!</p>
<p>Akkor aztán fölkerestek egy zsibárust, annak eladták a
puskájukat egy aranyért. Most már aztán varjut sem lőhettek többé
pecsenyének. De legalább jól lakhattak a puska árából.</p>
<p>Megint tovább bandukoltak hóban, sárban arra felé, a merre a nap
kel.</p>
<p>Egy erdőben czigánybandára bukkantak. A romák lehettek
négyszázan: férfi, asszony, leány, purdé; sátorokban, szekereken
tanyáztak.</p>
<p>Ezek a maguk fajtájának nézték a két szökevényt, sátorukba
fogadták, bográcsaikból megvendégelték. Herczegi dolguk volt addig,
a míg a czigányokkal együtt járhattak. Egyszer aztán azoknak az
útja vargabetűt csinált; akkor kénytelenek voltak a kedves
atyafiaktól megválni; de még a bucsúvételnél is nagylelkű volt
irántuk a vajda: megajándékozta őket egy tallérral, meg
szalonnával, kenyérrel, a mennyit elbirtak.</p>
<p>Hej, magasztalja is Trenk Frigyes az életírásában a szegény
ágról szakadt, ágra szánt czigányokat; de bezzeg megfordítva
dicséri a gazdag és tisztelendő jezsuitákat, a kik a legközelebbi
kalandjában szerepeltek.</p>
<p>A szalonna fogytával eljutottak Thorn városáig a Visztula
mellett.</p>
<p>Ott épen országos vásár volt, mikor megjelentek. Szép kis
bevonulás lehetett. Két rongyos, sáros ficzkó, övében
pisztolyokkal, oldalán nagy pallossal: az egyiknek a nyaka és karja
véres kötelékben.</p>
<p>Thorn vára és az egész Visztula balparti «Kelet-Prussia» még
akkor a lengyel királyság tartománya volt: a jobbparti <span class=
"pagenum"><a name="Page_186" id="Page_186">-186-</a></span>
«Nyugot-Prussia» már a porosz királyt uralta. A lengyel Prussiában
lakott Trenknek az anyja.</p>
<p>A porosz fogdmegektől itt sem kellett félniök; de annál inkább a
porosz verbungosoktól, a kik keresztül-kasul járták Kelet-Prussiát
rekrutákat vadászva.</p>
<p>Egyszerre körülfogták az öles termetű athletai alakot; de Trenk
elutasította a szíves meghívásukat (melyet útközben többször
igénybe vett, traktáltatva magát a toborzókkal, s aztán megszökve
tőlük).</p>
<p>Emlékezett rá, hogy Thornban van egy hirhedett gazdag jezsuita
kolostor; melynek asylum-joga van. Ott minden üldözött gonosztevő
menedéket talál, sőt bűnei alól feloldatást.</p>
<p>A két elzüllött alakot a kapus készséggel bebocsátá a
mellékajtón; itt azonban le kellett rakniok a fegyvereiket s úgy
bocsátották őket a páter Rektor elé, a ki igen kegyesen fogadta
őket: azt hitte, hogy zsiványok.</p>
<p>A mint azonban Trenk Frigyes fölfedezé ki voltát, elmondá a
rajta elkövetett méltatlanságokat, menekülése történetét, a
jezsuita főnök arcza fokonkint átváltozott, elhidegült, fitymált,
boszus lett.</p>
<p>– Röviden! röviden! kiáltá közbe. Más dolgom van.</p>
<p>Mikor pedig vége volt az előadásnak, azt mondá Trenknek:</p>
<p>– Kend nem gonosztevő, hanem politikai menekült. Nekünk a
politikához semmi közünk. Menjen kend Isten hirével. Itt nem adunk
semmit.</p>
<p>Azzal megfordult s becsapta Trenknek az orra előtt az ajtót.</p>
<p>Trenk Frigyes dühösen rohant ki a kolostorból, szidva a
jezsuitákat, a kik a tolvajt kiszabadítják, de a becsületes
menekültet kikergetik. Megint visszatért abba a korcsmába, a hol
nem akarták őt a társával befogadni. A porosz verbungosok ott
tanyáztak. Leült közéjük. Ivott a borukból, evett a pecsenyéjükből.
Azok aztán körülfogták, hogy rábeszéljék, álljon be a király
granátosai közé. A verbungos <span class="pagenum"><a name=
"Page_187" id="Page_187">-187-</a></span> hadnagy igért neki ötszáz
tallért s káplárbotot, ha felcsap. Utoljára, hogy ez sem használt,
azzal fenyegette, hogy ő bizonyosan tudja, miszerint egy haramia
útonállóval van dolga, a kit a fogdmegek keresnek: nincs más
menekülése, mint felcsapni porosz katonának, akkor a lengyelek
futni hagyják.</p>
<p>Ez a gyanusítás annyira felháborítá Trenk Frigyest, hogy egy
hatalmas pofont adott a verbungos hadnagynak. Arra a többi porosz
katonák mint kardra kaptak s megrohanták; de Trenk kirántva a
pallosát, keresztül tört valamennyin s azzal ki az utczára.</p>
<p>Senki sem merte utját állni, csak a háta mögött kiabálta a
vásáros sokadalom: «Tolvaj! Rabló! fogjátok el a rablót!»</p>
<p>Hanem a kis Schellt elnyomták és megkötözték.</p>
<p>Trenk Frigyes másodszor is oda menekült a jezsuita
kolostorhoz.</p>
<p>Most már mindenki tárt karokkal fogadta.</p>
<p>Az a népordítás, mely tolvajt, rablót kiabált, fölemelte a
menekülőt abba a méltóságba, mely a jezsuita szabadalmát igénybe
veszi.</p>
<p>Ha üldözött gonosztevő, akkor befogadják.</p>
<p>Most már adtak neki enni-inni; jó fekhelyet is készítettek a
számára s egészen elkényeztették. Mert már ő rabló! Ez a kvalitás
többet ér, mint politikai menekülőnek lenni.</p>
<p>Azonban ez a dicsőség is csak másnap reggelig tartott; addig az
elfogott Schellnél levő utlevelekből a polgármester meggyőződött,
hogy az elfogott és annak a kolostorba menekült társa nem a
keresett lókötők, hanem két porosz katonaszökevény; akkor aztán
Schellt szabadon bocsáták, Trenk Frigyest pedig megint kilökték a
jezsuita kolostorból.</p>
<p>Hisz ez egy gézenguz szélhámos, a ki rablónak adja ki magát,
azért, hogy a jezsuitáktól vacsorát kapjon ingyen.</p>
<p>Megint az utczán voltak! <span class="pagenum"><a name=
"Page_188" id="Page_188">-188-</a></span></p>
<p>A polgármester, az igazságtalan elfogatásért, fájdalomdij
fejében egy leveles tallért adott Schellnek.</p>
<p>Mit kellene ezen venni?</p>
<p>Hát a ki az inget is eladta a testéről, annak könnyü erre
megfelelni.</p>
<p>De még sem az ing a legszükségesebb: az még maradhat boldogabb
időkre. A mi nélkülözhetetlen, az egy mappa. Thorn várától
Königsbergig harmincz erős mértföld. A Visztulán is át kell menni.
A porosz határ pedig közel van. Ha tévedésből egy olyan faluba
találnak lépni, a hol a porosz az úr, rögtön elfogják őket.</p>
<p>Hát mindenekelőtt fölkerestek egy ócska papirosokkal tele
boltot.</p>
<p>Egy görnyedt hátu anyóka volt a szatócsnő. Trenk Frigyes azzal a
szóval lépett eléje, hogy adjon neki mappát, mert ő az anyjához
utazik s nem ismeri az országot.</p>
<p>A jó öregnek erre köny gyült a szemébe.</p>
<p>– Hej, nekem is volt egy fiam; az is bujdosóban van most, a
mostoha apja elüzte a háztól: beállt osztrák katonának; azóta sem
hallottam hirét.</p>
<p>Trenk Frigyesnek ez a szó egy jó eszmét adott.</p>
<p>– Micsoda ezredhez állt be a fia katonának?</p>
<p>– A Hohenemsiekhez.</p>
<p>– A Hohenemsiekhez? Hisz én is ott szolgáltam. Onnan jövök most
szabadsággal; de az utban kifosztottak a rablók. Szőke volt a fia,
ugy-e?</p>
<p>– Az volt, szőke haju.</p>
<p>– És ilyen magas termetű, mint én?</p>
<p>– Épen ilyen derék szál legény volt.</p>
<p>(A hohenemsi-ezred granátosokból állt.)</p>
<p>– Mi volt a neve?</p>
<p>– Will.</p>
<p>– Will? Hisz az az én legkedvesebb kenyeres pajtásom. Egy
prittsen háltunk: együtt harczoltunk.</p>
<p>– Hát él a fiam? <span class="pagenum"><a name="Page_189" id=
"Page_189">-189-</a></span></p>
<p>– Él és egészséges. Sokszor emlegette az anyját. Azt mondta,
hogyha Thornba jövünk, meglátogassuk: adjuk át az üdvözletét.</p>
<p>Erre a szóra a jó öreg nyakába borult Trenknek: összecsókolta,
könyeivel áztatta az arczát; s nemcsak ingyen adta neki a keresett
mappát, de még ebéden is ott tartotta, kedves fiának nevezte. Adott
neki tiszta inget, harisnyát.</p>
<p>Trenk Frigyes felhasználta az anyai szeretetnek ezt a boldog
tévedését. Elmondá a jó asszonynak, hogy ő most az anyjához utazik,
de négy hét alatt vissza fog térni ismét ehhez a házhoz, más
alakban, más öltözetben. Addig kéri szépen, hogy tartsa itt a
bajtársát, a kit a porosz verbungosok megsebesítettek s ápolja,
gyógyítsa fel. A jó öreg asszony azt is elvállalta s utravalóul
adott Frigyesnek hat lüneburgi forintot, meg három napra való
elemózsiát.</p>
<p>Trenk itt elvált a barátjától, megfogadva, hogy visszajön érte.
Aztán mikor egyedül baktatott tovább az uton, akkor elővette a
teljes elhagyottság érzete: egész buskomor lett. Eddig a
nyomoruságban osztozott egy jó baráttal; volt a kit védelmezzen
mások ellen, volt a kinél védelmet keressen saját maga ellen.</p>
<p>Hogy tudja egymást szeretni két ilyen csavargó! A ki nem jobb
már a futó betyárnál. A társadalom számüzöttje, a ki éhségében egy
falat kenyérért ölni képes. Trenk Frigyesnek a jelleme ebben a
nyomorteljes futásban fejlődik ki legeszményibbé. Valami képmása ez
a középkori fegyvertestvérségnek, midőn két hős a csatában
egymáshoz lánczolta magát, s ha egyik megsebesült, a másik azt vagy
megboszulta, kiszabadítá vagy vele együtt temetkezett el.</p>
<p>Egyedül maradottan aztán gyorsabban ment az utazás.</p>
<p>Két nap alatt Frigyes tizenhárom mértföldet gyalogolt. A beteg
utitárs nem tartóztatta vissza.</p>
<p>Löwe helységében éjszakára megszállt. Ott mindenféle fuvarosok
között aludt a szalmán. Mire felébredt, akkorra minden pénzét
ellopták; de még a pisztolyait is elvitték. <span class=
"pagenum"><a name="Page_190" id="Page_190">-190-</a></span> A
korcsmárosnak pedig meg kellett fizetni a tizenhat garast, s annak
fejében ismét lemaradt róla az egyetlen ing, melyet a thorni
anyókától kapott ajándékba.</p>
<p>Most már egy fillér nélkül futott odább, egyetlen fegyvere volt
a kardja.</p>
<p>Marienburg alá érve, át kellett kelnie a Visztulán; mert az
innenső parton már kezdődik a porosz királyság területe.</p>
<p>Talált is egy csónakot és abban két révészt.</p>
<p>De azok két lengyel fillért kértek tőle az átszállításért.</p>
<p>És Trenknek nem volt két fillér a zsebében.</p>
<p>Azt tette, hogy beugrott a csónakba s kirántva a kardját, azzal
fenyegette a két révészt, hogy összekaszabolja őket, ha át nem
szállítják ingyen.</p>
<p>És Trenk Frigyes azon ponton állt, hogy két emberéletet kioltson
– két fillér miatt!</p>
<p>Ez olyan merénylet volt, a min ha rajta veszt, kerékbe törik és
azt mondják rá, hogy megérdemelte.</p>
<p>Szerencséjére a két révész gyáva volt: megijedt. Áteveztek vele
a tulsó partra.</p>
<p>Ott aztán Frigyes nem várta meg, hogy kikössenek, kiugrott a
vizbe, visszarugta a csónakot s aztán szaladt, hogy utol ne érjék,
Marienburg felé.</p>
<p>Se pénze, se inge nem volt már. Maga sietett a porosz és szász
verbungosok tanyáit felkeresni. Azok etették, itatták, míg
részegnek tetteté magát. Akkor becsukták egy kamrába. Trenk
kiemelte az ajtót a sarkából s aztán az éj sötétjében futott megint
odább.</p>
<p>De most már kardja sem volt. Azt a verbungosok zálogul
lefoglalták. Ugy futott a világba, mint az ősember, a kit a
paradicsomból kivertek, védtelen, segélytelen, félmeztelen.</p>
<p>Négy óráig futott lihegve, a míg kifáradtan, eltikkadva egy
város kapujához ért, melyet a mappáján «Elbing» névvel talált
feljegyezve. – Jó, hogy még a térképet meghagyták nála a tolvajok.
<span class="pagenum"><a name="Page_191" id=
"Page_191">-191-</a></span></p>
<h2><span class="smaller">XX. FEJEZET.</span><br />
POTIFÁRNÉ ASSZONY.</h2>
<p>Ugy ődöngött a népjárta utczán, mint egy őrült, a ki most
szabadult el a bolondok tornyából. Körülötte idegen nyelven
beszéltek. Szokatlan népviseletében ugy tünt föl előtte minden
ember, mint valami más világ lakója. Ha megszólította őket, a szeme
közé nevettek. A sokadalomban mindenki iparkodott őt magától
eltaszigálni.</p>
<p>Egyszer csak a nagy idegen tömegből egy hang kiált feléje:</p>
<p>– Friczó! Trenk Friczó!</p>
<p>Olyan ismerős, olyan édes volt ez a hang! Kedves emlék a
multból. – A nép közül egy aranyzsinóros katonatiszt tört feléje. –
Hajdani nevelője volt az, a derék Brodovszky. Most kapitány a
lengyel hadseregnél.</p>
<p>A mint egymásra ismertek, összeölelkeztek, a fényes tiszt s a
rongyos szökevény.</p>
<p>– Hozott az Isten, kedves fiam! zokogott a katona
elérzékenyülten. Bizony mondom, hogy vártalak. Hallottuk már, hogy
Glatzból elszöktél. Bizonyosra vettük, hogy az anyádhoz fogsz
törekedni; minket utba ejtesz. Szent atyám! Milyen állapotban vagy!
Nos, mit akarsz elébb? Megfürödni vagy megebédelni?</p>
<p>– Fürödni! rebegé Frigyes. – A piszok jobban kinozta mint az
éhszomj.</p>
<p>Brodovszky elvitte őt magával a fürdőbe; a jó meleg viz, meg a
szappan olyan volt neki, mint az ujjászületés. A borbély
megfésülte, megborotválta: a mennyország volt az!</p>
<p>S a mint a fürdőből kiszállt, ott vártak rá a tiszta gyolcs
ruhák, aztán egy tisztességes polgári öltözet.</p>
<p>De Frigyes alig akart a levetett rongyoktól megválni. Azok rá
nézve már ereklyék voltak. Büszke volt rájuk, mint a katona a
tépett zászlójára. <span class="pagenum"><a name="Page_192" id=
"Page_192">-192-</a></span></p>
<p>– Nézd! Itt járta keresztül a fogdmegek golyója, itt hasította
ki a verbungosok kardja. Szeretném magamat meglátni benne a
tükörben. Szeretném magamat lefestetni benne.</p>
<p>– Hát hiszen egy piktornak, a milyen Kupeczky, megbecsülhetlen
figura volnál ezekben a rongyokban fiacskám; de a feleségemnek nem
mutathatlak be ilyen kosztümben.</p>
<p>– Neked feleséged van?</p>
<p>– Az ám. Képzeld csak: vénségemre szürke fővel. A farsangon
esett meg rajtam. Most éljük a mézes heteket. No hát! Több sonkoly,
mint méz. Én hatvan esztendős vagyok, a feleségem meg harmincz.
Kapitális egy persona. Majd meglátod. Özvegy asszony volt:
katonatiszt felesége; megszokta már a tábori életet. Majd meglátod.
Bizonyosan meg fog ölelni, ha meglát. A lengyeleknél szokásos az
ölelkezés. De most gyere ebédelni.</p>
<p>Erre sem várt másodszori kinálást Frigyes; de ugyan hozzá látott
a feltálalt lakomához a fürdő vendégszobájában. Ugy falt mint egy
vadállat, nem rágta az ételt, csak nyelte, nem itta a sört
pohárból, hanem kancsóból s a míg habzsolta az ételt, addig fogta
félkézzel a kancsónak a fülét, hogy el ne szaladjon.</p>
<p>A hajdani nevelő gyönyörködött a tanítványa egészséges
étvágyában s a míg jól nem lakott, nem is beszélt hozzá.</p>
<p>Csak azután, hogy Frigyes az utolsó mócsingot is lerágta a
sonkacsülökről s fenékig üríté a kancsót, kezdett el hozzá okos
dologról beszélni.</p>
<p>– Kedves fiacskám! Te most itt maradsz nálam. Nem mégy odább. Az
anyádat személyesen ne keresd fel; hanem irj neki levelet, hogy ő
jőjjön hozzád. Nem tudhatod, hogy a férje szivesen fogadna-e a
háznál?</p>
<p>– De kaptam ebből egy leczkét; a miből a posteriori levonhatom a
konkluziót. A hugomnak a házából már kikergettek. <span class=
"pagenum"><a name="Page_193" id="Page_193">-193-</a></span></p>
<p>– No hát hozassuk ide most a papirost és kalamárist s elébb te
irj egy szép levelet az anyádhoz, azután majd én is irok komitivát
mellé a grófné ő kegyelmességéhez.</p>
<p>Frigyes akkor vette észre, hogy mennyire elszokott a keze az
irástól: három hónapig tartott ez a vad elzüllés; az alatt egész
vadember lett belőle. Valahogy összeöklözte azt a levelet, elrágva
mellette egy tollnak a szárát. Szinte beleizzadt. – A rajongó költő
alig tudott egy levelet megirni.</p>
<p>Azután pedig Brodovszky vette át a tollat s ő már szép hosszu
levelet tudott irni, helyes kalligrafiával.</p>
<p>Az alatt a korcsmáros pipákat hozott az uraknak, meg mézes
pálinkát szük nyaku egyesekben; azonkivül kedveskedett a jövevény
vendégnek egy olvasmánnyal, melynek felkunkorodott lapjai arról
tanuskodtak, hogy az már sok kézen megfordult. Fametszetekkel is
fel volt ékesítve.</p>
<p>Az volt a magyar Trenk hazaárulási perének a története.</p>
<p>Trenk Frigyes káromkodott, mint egy manikéus, a mikor ebbe a
históriába belemélyedt; öklével verte az asztalt; Brodovszky alig
tudott tőle irni. «Gyalázat! Szemtelenség! Hazugság! Ezt én mind
meg tudom czáfolni!»</p>
<p>Hát még mikor az a bizonyos nő előáll a hamis tanuskodással!</p>
<p>– Orczátlan Jezabel! Ilyen rágalmat koholni! A bátyámra is és a
királyra is. Különösen a királyra.</p>
<p>– Te védelmezed Frigyes királyt? kérdezé irás közben
Brodovszky.</p>
<p>– Védelmezem hát! Ő engem üldöz, de én őt azért imádom. Ő én
hozzám igazságtalan, de én azért nem vagyok igazságtalan ő hozzá.
Én tudom, hogy ez a nő hazudik; ádáz, vakmerő módon hazudik. S ne
adj Isten, hogy még egyszer a kezem közé kerüljön ez a Circe, ez a
Messalina! Mert a torkába fogom fojtani a hazugságát.</p>
<p>A kapitány nevetett. <span class="pagenum"><a name="Page_194"
id="Page_194">-194-</a></span></p>
<p>– Nagy bolond vagy fiacskám! Ha egy szép asszonynyal nem tudsz
egyebet csinálni, mint megfojtani.</p>
<p>Azzal összehajtá a leveleket, lepecsételé és a zsebébe
tette.</p>
<p>– No most gyere a házamhoz, hadd prezentáljalak a
feleségemnek.</p>
<p>A hajdani nevelő tanitványával karöltve ment a szállásáig, ott
bevezette azt az elfogadó szobába. Az asszony kijött; elnevette
magát: «ah, hisz mi már ismerősök vagyunk!» – Nyakába borult
Trenknek, háromszor megcsókolá; az meg csak bámult és elmeredt.</p>
<p>Brodovszky felesége volt, Miranda asszonyság.</p>
<p>Miranda nem hagyta az urakat sokáig a meglepetés bámulatában:
egy igazi lengyel nő kedélyességével megragadá Trenk Frigyes kezét,
mintha a férjének mutatná be.</p>
<p>– Mi közeli rokonok vagyunk: Trenk Frigyes öcscse az én nővérem
férjének, Trenk Ferencznek. – Annak a szerencsétlen hős Trenknek, a
kit az irigyeinek az ármánya Bécsben oly fatális helyzetbe
hozott.</p>
<p>Brodovszky most még jobban meg volt lepetve.</p>
<p>– Ah! Hát te azt hiszed, hogy méltatlanul vádolják Trenk
Ferenczet?</p>
<p>– Hazugság, hamis tanuskodás az egész ellene emelt vád.
Tüzeskedék Miranda. Ha nekem lehetne Bécsbe mennem, én be tudnám
bizonyítani, hogy hamisan vádolják Trenk Ferenczet azzal, hogy
Frigyes királyt elfogta és pénzért szabadon bocsátá. Ugy-e Frigyes:
én tudom azt legjobban? – De hát én Bécsben nem jelenhetek meg.
Egyszer már elmondtam az uramnak, hogy miért?</p>
<p>– No, hát mond el Frigyesnek is. Itt hagyom őt nálad. Atyafiak
vagytok. Én sietek kurirt keresni, a kivel a leveleket elküldjem a
grófnénak.</p>
<p>Azzal a kapitány egyedül hagyta Mirandát Frigyessel.</p>
<p>Trenk Frigyes olyan állapotban volt, mint a mesebeli elbűvölt
herczeg a tündérrel szemben. Itt állt előtte az a <span class=
"pagenum"><a name="Page_195" id="Page_195">-195-</a></span> nő, a
ki a paradicsom gyönyöreitől kezdve, a purgatórium kinszenvedéseig
mindent megismertetett vele. Érezte a csókjait és a harapását. Épen
ez órában fogadta meg, hogy ha még egyszer keze közé kaphatja,
megfojtja kegyetlenül. És most itt találja őt, mint jóltevőjének,
megszabadítójának a nejét. És ez az asszony sajnálkozik Trenk
Ferenczen! Elszörnyed a vád fölött, a mit a «szerencsétlen hős»
ellen emeltek!</p>
<p>Hol van ennek a talánynak a megoldása?</p>
<p>A mint a kapitány betette maga után az ajtót, Miranda egész
szenvedélylyel szökött Frigyes nyakába, karjaival ölelte,
csókjaival fojtogatta, míg ki nem fáradt bele.</p>
<p>A fiu egész ostoba volt és magával tehetetlen. Se az esze, se az
érzéke nem tudott semmit kigondolni a védelmére. Csak azt érezte,
hogy a csók édes. Hogy ne? Tizennégy hónap óta nem érezte arczán az
asszonyi lehellet megigéző ambráját. Pedig a hány csók, annyi
vétek! Tolvajság, csalás, hitszegés, szentségtörés!</p>
<p>És mennyi eszeveszett szó, fecsegés, hizelgés aközben.</p>
<p>Ő csak türt és hallgatott.</p>
<p>A hölgy aztán leültette őt a szófára, maga mellé vonva.</p>
<p>– No, hát te meg vagy némulva? Meg vagy dermedve?</p>
<p>– Madame! Szólt Frigyes. Engem igen is szoborrá fagyaszt egy
gondolat. Ön maga idézte azt elő, midőn nagybátyámat említé. Trenk
Ferencz balsorsán sajnálkozott kegyed. Hát nem kegyed volt az, a ki
a bécsi haditörvényszék előtt Trenk Ferencz ellen tanuskodott?</p>
<p>– Én? Hol veszed ezt a gondolatot?</p>
<p>– Épen ez órában olvastam a bécsi pamfletet, melyben Trenk
Ferencz honárulási pere traktáltatik.</p>
<p>– No? És az én nevemet találtad abban a pamfletben?</p>
<p>– Igaz, hogy nem Sch..in tábornok özvegye van abban felhozva,
hanem Sch..in tábornok leánya. De hát ezt az utóbbit én nagyon jól
ismerem. Ez egy aggszüz, a tábori kórházak főnöknője. Ez nem ment
Bécsbe Trenk <span class="pagenum"><a name="Page_196" id=
"Page_196">-196-</a></span> Ferencz ellen tanuskodni; Frigyes
király szerelmével dicsekedni. Tehát vagy az egyik, vagy a másik
volt. Tertium non datur! Ez a logika.</p>
<p>– Jól van! Annyit én is tudok diákul: «purus putus logicus;
purus putus asinus.»<a name="FNanchor_4" id=
"FNanchor_4"></a><a href="#Footnote_4" class="fnanchor">4)</a> Hát
olyan csekély költő uramnak a fantáziája, hogy magától nem talál rá
a punctum saliensre? Ha tertium non datur: de tertia datur. Az a
hamisan esküdött hölgy tanu sem Sch..in tábornok özvegye, sem a
másik Sch..in tábornok leánya nem volt; hanem volt egy közönséges
hübschlerin; báró Rippenda kitartott szeretője, a ki e hazudott név
alatt tanuskodott.</p>
<p>– De hát hogy tudhatott ez a bécsi kisasszony olyan dolgokat, a
mikről másnak, mint kegyednek, nem lehetett tudomása? Ő nem volt
Frigyes király sátorában.</p>
<p>– Mindjárt meg fogod érteni az összefüggést; csak jól figyelj.
Ebben a rémmesében úgy össze van gubanczolva a valóság a
hazugsággal, hogy ész kell hozzá szétbontani. Az való, hogy Trenk
Ferencz engemet talált ott a király sátorában. Én voltam az, a ki a
magam megszabadulásáért, váltságdijul elárultam előtte az
aranyrejtő haubiczok titkát. No ezért nem kárhoztathatsz. Melyik
asszony ne hozná áldozatul, akár a golkondai gyémántbányákat, ha
nőiségét kell a gyalázattól megmenteni? Ezen a prédán azután
összevesztek vele a harámbasái: kénytelen volt velük megosztozni.
Hogy mi történt azután, azt én nem tudom; mert engemet azonnal
szabadon bocsátott s én a markotányos kordémmal, pálinkát
osztogatva, kiszabadultam a pandurok közül. De jól ismerd Trenk
Ferencz szokását, mely szerint ő azokat a tisztjeit, a kik a
prédából osztályt követeltek, olyan veszélyekbe szokta küldeni, a
hol a fejüket ott hagyják s ha gyanakodtak, infám kasszálta őket.
Ez a három tiszt szerepelt az ellene támasztott bűnperben. Ezek
tanították be Rippenda báró haditörvényszéki asszesszor frajját a
hamis tanu szerepére. <span class="pagenum"><a name="Page_197" id=
"Page_197">-197-</a></span> Hisz ezt már Bécsben minden ember
tudja. Én pedig az alatt otthon voltam beneschaui kastélyomban, ott
ismerkedtem meg a te egykori derék instruktoroddal, s kezet adtam
neki, és most itt vagyok lengyel Borussiában.</p>
<p>Miranda olyan ártatlan, őszinte arczczal beszélte el ezt az
egész mesét Frigyesnek, hogy az ifjú elhitte azt neki. Nagy
tehertől szabadult meg a lelke. Tehát nem kell beváltania azt a
fogadását, hogy őt megölje a találkozásnál. Tehát nem kell őt
gyülölnie.</p>
<p>A megszökött gyülölet helyét pedig nagyon hamar elfoglalja
valami ellenkező daemon. Nem jobb amannál, ha ifju férfi és ifju nő
között volt a gyülölet.</p>
<p>Frigyes nem kérdezősködött tovább. Beleadta magát a sorsába.</p>
<p>Pedig az egész viszontagságos menekülése alatt nem forgott
nagyobb veszedelemben, mint most.</p>
<p>Jellemző, hogy ezt az egész szakaszát kalandos életének maga
Trenk Frigyes kihagyta a «német» közönség számára készített
emlékirataiból; ellenben a «franczia» memoirejaiban keresztül enged
látni a falon. Madame Potifárnak nevezi a becsületes Brodovszky
feleségét; de hogy ő maga bibliai József lett volna, azt egy szóval
sem állítja, sőt ellenben azt mondja, hogy ha Potifárné asszony, a
hirhedett «Koleikháb», oly rendkivüli kecsekkel lett volna
megáldva, mint az ő háziasszonya, akkor az erényes Józsefnek a
köpönyegje aligha szakadt volna a kezébe, sőt inkább gyönyörűségei
takarójáúl szolgált volna.</p>
<p>A becsületes Brodovszky nem volt féltékeny. Hatvan esztendős
volt már. Ebben a korban a nagylelküség ékesíti a férjet.</p>
<p>De annyi józan észt mégis tartott meg Trenk Frigyes, hogy nem
állt rá Mirandának arra a tervére, hogy együtt szökjenek meg
Szentpétervárra. Ámbár az ifjunak igen nagy kedve volt orosz
katonai szolgálatba állni, a hol számára fényes életpálya
kinálkozott. Rút hálátlanság lett volna tőle nevelője,
megszabadítója szivének ilyen halálos <span class=
"pagenum"><a name="Page_198" id="Page_198">-198-</a></span> döfést
adni. Ez a hitetlenség csak annak a másik Trenknek a jellemébe
illett. Pedig közel volt hozzá, hogy megtegye. «Egy bolond százat
csinál!» Hát még egy bolond szép asszony!</p>
<p>A becsületérzéshez szegődött még az emlék és a barátság is. Az
emlék Amáliára, s a barátság a hátrahagyott Schell iránt.</p>
<p>Ha Trenk Frigyes Mirandával együtt szökik Oroszországba, akkor a
sebesülten hátrahagyott Schell ott vész nyomorultul, koldus módra
az idegen tanyán.</p>
<p>De hát vajjon hárman együtt: becsület, barátság, emlékezet meg
tudnak-e küzdeni az érzelmek oroszlánjával: a szerelemmel? A pokoli
szerelemmel? Ha csak még egy másik hatalom nem jön segítségükre: az
égi szerelem.</p>
<p>De hát megjött.</p>
<p>Nyolczad napra, hogy Brodovszky elküldé a leveleket Trenk
Frigyes anyjának, megérkezett a grófnő Elbingbe. S megadatott neki
az a csodatétel, hogy ujjá szülhette a fiát. Az anya ölelő karjai
között ujra felébredt az a becsületes Trenk, a kit a lekötött
becsületszó még a börtönbe is visszatérni késztet.</p>
<p>A grófné éles szemei az első pillanatra felismerték a helyzetet.
Rögtön kitalálta, – hogy minő viszony van Miranda asszony és az ő
fia között. Brodovszkynak első felkérésére oda szállásolta be magát
az ő házukhoz s attól fogva olyan jó őrizet alá voltak helyezve a
szerelmesek, hogy még szembeszéddel sem szólhattak egymáshoz.</p>
<p>A grófnő ezer tallért hozott a fiának és egy drága gyémántos
keresztet, mely megért ötszáz tallért. Most már vehetett paripát,
diszes egyenruhát.</p>
<p>Az egyenruha kérdése fölött össze is tüzött a két asszony.</p>
<p>Miranda azt kivánta, hogy dzsidás jelmezt készíttessenek
Frigyesnek: ellenben a grófné azt követelte, hogy dragonyos
tisztnek öltözködjék. Mindkettőnek meg volt a titkos gondolata. A
dzsidás egyenruha igen jól beválik <span class="pagenum"><a name=
"Page_199" id="Page_199">-199-</a></span> Szentpétervárott,
ellenben alkalmatlan lenne Bécsben. Viszont a dragonyos öltöny meg
Bécsben otthonos.</p>
<p>Az anya azt kivánta a fiától, hogy Bécsbe menjen. Oda Miranda
nem szökhetett utána! Ezzel szemben pedig Miranda az ifju legjobb
érzelmeire appellált, a hazája iránti hűségre. Trenk Frigyesnek nem
szabad, nem lehet a hazája ellenségeinek szolgálatába állni. Ő csak
egy neutrális államnak ajánlhatja fel a fegyverét. Olyan pedig nem
volt több, csak Muszkaország. S ez a nemes érzés: a honszeretet,
nagyon jól játszotta a csábító szerepét. – Frigyes Mirandának adott
igazat. Ő Bécsbe nem mehet; ha saját hazája méltatlanul üldözi is:
ő kardját ellene nem fordíthatja.</p>
<p>A grófné azonban még nem játszotta ki az utolsó tromfját.</p>
<p>Tizenöt napig maradt ott Elbingben, Brodovszky házánál. Mind a
két nő szándékosan késlelteté Frigyes elutazását. Jó ürügy volt az
egyenruha elkészítése. A hajdankori szabómesternél ez megkivánta a
maga időhaladékát. S aztán, mikor készen volt, megint hol az egyik
asszony, hol a másik talált rajta valami kifogásra méltót: a
zsinórok, a paszomántok, no meg a gallér, aztán a karmantyuk! Itt
szükebbre, ott bővebbre kellett venni. – A sisak czizelálása is sok
időt vesz igénybe. Az asszonyok ki akarták egymást bőjtölni.
Miranda abban reménykedett, hogy egyszer mégis csak megunja az
elbingi mulatságot a grófné s hazautazik; Trenk anyja pedig egy
levélre várt, melynek az ő levelére válaszképen meg kellett
érkeznie Berlinből.</p>
<p>A tizenötödik napra megjött a várva várt levél.</p>
<p>A grófné nagy raffinériával visszatartotta annak az előmutatását
az ebéd végeztére. Akkor vette elő s odanyujtá a fiának.</p>
<p>– Ismered ennek a kéznek az irását?</p>
<p>Trenk Frigyes épen susogott Mirandával. Egyszerre elsápadt, a
mint annak a levélnek a boritékján az irást fölismeré. <span class=
"pagenum"><a name="Page_200" id="Page_200">-200-</a></span> Amália
herczegnő kézvonásait ismerte föl azon.</p>
<p>Hát még a levél tartalma!</p>
<p>Amália herczegnő forró köszönetét küldi a grófnénak azért a
tudósításért, hogy fia szerencsésen megmenekült Elbingbe. További
előmenetelére küld neki e levélbe zárva egy négyszáz aranyra szóló
váltót, mely Danczkában fizetendő. Kéri a grófnőt, hogy hasson a
fiára, miszerint az siessen Bécsbe, meghazudtolni azt a rágalmat, a
melylyel Frigyes király hirnevét, becsületét beszennyezték.</p>
<p>Ez a levél egyszerre átdobta Trenk Frigyest egy más
planétába.</p>
<p>A vér ösztöne elnémult a nemes indulatok szava előtt.</p>
<p>Az ideál visszafoglalta az oltáron a maga helyét.</p>
<p>Annak a dicsőséges alaknak a képe, a ki maga is megsértve,
megbántva legforróbb érzelmeiben, minden önzés nélkül, a vágyak
kielégítésének minden reménye nélkül, segélyére siet kedvesének,
hogy azt a lovagiasság, a becsület utján tovább vezesse, s
megmutatja neki a czélt, az irányt, melyet elérni, melyet követni
kell; tisztára mosni a hírnevét a királyának; annak a királynak, a
ki őt zsarnoki módon eltapossa; de a kinek igaza van! még akkor is,
a mikor őt eltapossa.</p>
<p>– Még ma… még ebben az órában indulok! szólt Trenk Frigyes,
fölkelve az asztaltól.</p>
<p>Miranda szemei pokoltüzet szikráztak a grófné felé.</p>
<p>– Én is veled utazom Danczkáig. Monda a grófné.</p>
<p>Marasztották. Éjjel nem jó utazni. A fia is kérlelte.</p>
<p>– Nem fiam! Sugá a grófné. E pillanattól fogva nem eszem többet
Miranda asszony főztéből.</p>
<p>Az képes lett volna aqua toffanát keverni az ételébe.</p>
<p>Trenk Frigyes azt mondja a franczia emlékiratában, hogy az
elválás szerfelett keserű volt.</p>
<p>Értheti, a ki érti. <span class="pagenum"><a name="Page_201" id=
"Page_201">-201-</a></span></p>
<h2><span class="smaller">XXI. FEJEZET.</span><br />
BÉCS VÁROSÁBAN.</h2>
<p>Danczkáig (Danzig) együtt utazott Frigyes az anyjával. Ott
elbucsuztak, soha sem is látták többet egymást. Fatális véletlenek
akadályozták meg a viszonttalálkozást.</p>
<p>Danczkából sietve ment Frigyes Thornba, zálogban hagyott
barátját, Schellt kiváltani.</p>
<p>Nagy lehetett a jó szatócsnénak a bámulata, mikor a minapi
ágrólszakadt vendégét visszatérőben meglátta; telivér angol paripán
lovagolva, fényes egyenruhában, inas, lovász kiséretében. A két jó
barát ölelkezése is szívszerinti volt bizonynyal. Trenk Frigyes
bőkezüen kiegyenlíté a költekezéseket, s most már őszintén elmondá
kilétét a szatócs családnak, felfogadva a jó háziasszonynak, hogy a
mint Bécsbe megérkezik, első dolga lesz az osztrák szolgálatba
állott fia felől tudakozódni s bizonyosat irni felőle.</p>
<p>Ezt az igéretét be is váltotta, bár nem nagy szerencsével.
Bécsbe megérkezve, kinyomozta, hogy mi történt Willel. Az bizony
megszökött az ezredétől, futtában elfogták s rövid processzussal
kötélen felejtették. Trenk Frigyes száz forint áldozattal
kieszközölte az illető hatóságtól azt a bizonyítványt, hogy Will
természetes halállal mult ki, s ezt küldé el a thorni
gazdasszonyának. Az már most teljesen meg volt nyugtatva.</p>
<p>Jó barátja, Schell pedig rögtön szolgálatot vállalt az osztrák
hadseregnél s aztán lement Olaszországba az ezredéhez. Trenk
Frigyes hiven megosztotta vele az idáig elhozott aranyait.</p>
<p>Akkor aztán látott a missziójához, mely őt Bécsbe vezette.
Felkereste a császárt. (Lotharingi Ferencz, Mária Terézia férje
volt a választott császár; de nem egyuttal Magyarország királya. A
«király» a felesége volt.) <span class="pagenum"><a name="Page_202"
id="Page_202">-202-</a></span></p>
<p>A császár is kegyesen fogadta, de még inkább Károly herczeg.
Mindkettőnek különös kegyencze volt a bűnvád alá helyezett Trenk
Ferencz, a kinek kiszabadítását tette feladatává Trenk Frigyes.</p>
<p>Ilyen két magasrangú férfiu gyámolítása mellett lehetővé vált
Trenk Frigyesnek nagybátyját, Ferenczet, a fegyvertárban
meglátogatni. (Ott volt a pandurvezér börtöne.)</p>
<p>Ez volt az első találkozás a két rokon között.</p>
<p>Ferencznek a lelkét soha semmi gyöngéd érzés meg nem
szelidítette. Az érzelgők, az ábrándozók, előtte csak nevetség
tárgyai voltak. Csuf pofája gunyra ferdült, mikor unokaöcscse az
első látogatásnál elmondá neki, hogy egyenesen azért jött Bécsbe,
hogy mint legilletékesebb tanu, meghazudtolja azt a nagybátyja
ellen koholt vádat, mintha az Frigyes királyt elfogta és szabadon
bocsátotta volna. Ő bizonyosan tudja (első kutforrásból), hogy az a
nő, a ki mint tanu szerepelt a Ferencz hazaárulási perében, nem
Miranda volt, hanem báró Rippenda szeretője.</p>
<p>Trenk Ferencz dühös nevetésre fakadt.</p>
<p>– Jól van öcsém! Esküdjél meg rá. A te lelkednek is jó helye
lesz a pokolban.</p>
<p>(Bizony Miranda volt az!)</p>
<p>Trenk Frigyes azonban olyan adatokat mondott el a császár és
Károly herczeg előtt, hogy azoknak az alapján a haditörvényszéknek
el kellett ejtenie azt a vádat, mely Ferenczet a porosz király
elfogatása miatt terhelte. S ettől fogva Trenk Ferencznek a sulyos
fogsága enyhítve lett egyszerű házi árestommá. Járhattak hozzá a
czimborái; azok között három hires verekedő, a kikkel Ferencz óra
hosszat elvívott vivótőrrel, Frigyes jelenlétében, a kit, mint a
féle gyereket, hirhedett spadassinok nem méltattak arra, hogy egy
«Gang»-ra felszólítsák.</p>
<p>Hanem azért még távol volt Trenk Ferencz attól, hogy szabadon
bocsássák. Még harmincz per volt akasztva a nyakába, a melyek miatt
letartóztatását folytatni kellett.</p>
<p>A császár és Károly herczeg azt tanácsolták Trenk <span class=
"pagenum"><a name="Page_203" id="Page_203">-203-</a></span>
Frigyesnek, hogy birja rá a nagybátyját: folyamodjék kegyelemért az
uralkodónőhöz. Mária Terézia akkor szabadon fogja őt bocsátani s
rangjába visszahelyezi.</p>
<p>– Micsodát? Kegyelmet? – ordíta dühösen Trenk Ferencz.
Gonosztevők csuszszanak kegyelemért esdekelve a királynő lábaihoz!
Én igazságot akarok. Nem kérek és nem adok kegyelmet. A mint
kiszabadulok innen, azon kezdem, hogy összezúzom a galád
ellenfeleimet, ott, a hol találom!</p>
<p>Ennek a replikájának is hire ment, s az megint nagyon elrontotta
a dolgát. – Löwenwalde nyiltan megmondá Frigyesnek, hogy Trenk
Ferencznek a börtönből csak egy irányban van kijárata: a bolondok
háza felé. Egyébiránt bűnvádi pereinek sorozata soha sem fog véget
érni.</p>
<p>Ekkor aztán Trenk Frigyes is elkeseredett a bécsi
igazságszolgáltatás felett. Eszébe jutottak a saját kiállott
szenvedései: igazságtalan bebörtönözése, csodálatos
kiszabadulása.</p>
<p>Egy napon elbeszélte nagybátyja előtt ezt az egész menekülési
legendáját. Mennyivel könnyebb a bécsi arzenálból kisétálni s
készen tartott csónakon leevezni Magyarországba, a hol aztán már a
bécsi policziának a hatalma megszünik. Az egész szökési tervet
aprólékosságig kiczirkalmazva adta át nagybátyjának. Ő maga
ajánlkozott ebben a hatályos segédkezésre.</p>
<p>Másnap korán reggel Bécs város katonai főparancsnoka, Königseck
gróf, magához hivatá Trenk Frigyest.</p>
<p>Derék, jószivű uraság volt: Frigyest különösen szerette.</p>
<p>– Édes Friczikém! Monda neki a komendáns. Mi a patvart
incselkedel te itt? Meg akarod szöktetni a nagybátyádat?</p>
<p>Frigyes tagadni akart; de ekkor Königseck eléje tette a saját
keze körmölte plánumot, s tudatta vele, hogy ezt maga Trenk Ferencz
küldte meg neki.</p>
<p>Frigyes el volt szörnyedve e hallatlan árulás fölött.</p>
<p>– No látod, fiacskám: ilyen ez a te nagybátyád! Ne <span class=
"pagenum"><a name="Page_204" id="Page_204">-204-</a></span> adj te
annak rossz tanácsot. Mert tud az annál rosszabbat is. Most ezt a
te szöktetési tervedet csak azért küldte el nekem, hogy ennek az
árán saját magát kiszabadítsa s aztán tégedet ültessen be maga
helyett a dutyiba. Ezuttal nem sikerült neki. De ezután megnézd,
hogy kivel kezdesz összeesküvést.</p>
<p>Azzal a jó, becsületes Königseck összetépte a veszedelmes
iratot, mely Frigyest könnyen a vesztőhelyre vihette volna.</p>
<p>Frigyes elkeseredett szivvel rohant a nagybátyjához a börtönbe.
Alig talált szavakat elszörnyedésének kifejezésére ezen czudar
árulás fölött.</p>
<p>Trenk Ferencz nagyokat nevetett az öcscse ekspektoráczióin.</p>
<p>– Látod, bikficz! Minek avatkozol az én dolgomba? Jobban tudom
én azt, hogy mitől nyilik ki a zár az ajtón. Ki hitt ide?</p>
<p>– A becsületem és a te irántad való szeretet.</p>
<p>– Ilyen szamár sincs több a világon, a kiben még becsület van és
szeretet. Hát igazán becsületes vagy és szeretsz engem?</p>
<p>Frigyes sirt az elkeseredés miatt.</p>
<p>– No most «eltörött a mécses cserép!» gunyolódék a nagybátya. No
ne sirj kis fiacskám. Veszek neked csecse lovat, ha kimegyek a
vásárba. Jaj, de nagy bolond fiu vagy! Kár volt még a mama szalüpje
mellől elszakadnod. Hiszen megüzentem Königsecknek, mikor a
plánumodat elküldtem neki, hogy tréfa volt közöttünk az egész. – A
nélkül bizony nyakadra szorította volna a hurkot. No, hát most én
avatlak be az én titkomba. Én a magam dolgát nem olyan buta módon
igazítom el, mint te, a magadét. Én nem futok el a világba, mint te
prédára hagyva az ellenségeimnek minden vagyonomat, elrontva az
egész karrieremet. Én itt akarok maradni s folytatni akarom a
pályámat, a min még több dicsőséget és vagyont akarok szerezni,
mint eddig. Ennek csak egy módja van. Felvásárolni <span class=
"pagenum"><a name="Page_205" id="Page_205">-205-</a></span> a
birákat. Már nyélbe van sütve a dolog. Van egy jó barátom: báró
Lopresti Alfonz. Ez a közbenjáró. Három asszeszor már meg van
nyerve a részemre, és így a votansok többsége. Ezek megigérték,
hogy egyenkint tizezer forintért kiadják az ellenem szóló aktákat,
a mik legjobban terhelnek s akkor Löwenwalde uram maga esik a
verembe. Hát nem okosabb dolog-e, ha így szabadulok ki innen, birói
itélettel tisztára mosva? Akkor a te sorsodat is zöldágra vihetem:
gyerek! No hát rossz bátyád vagyok?</p>
<p>Frigyes kibékülten borult Ferencz nyakába.</p>
<p>– De én is jó öcséd vagyok.</p>
<p>– Az már igaz. Hiszen azért avatlak bele a titkomba. Plutó
küldött ide hozzám jó órában. Egy ilyen naiv, becsületes ficzkó
hiányzott csak ehhez a czudar proczesszushoz, a hol minden ember, a
birákon kezdve, pokoltűzre való gonosztevő: magamat is oda értve.
Most is épen kapóra jöttél. Mint a hogy a lutrinál egy szűz
gyereket alkalmaznak, hogy a szerencse kerekéből huzza ki a
számokat. Vállalkozol-e rá?</p>
<p>– Ha be nem piszkolom vele a kezemet.</p>
<p>– Semmit se félj. A piszok már el van kenve. Csak a pénzt kell
még átadni a piszkos tenyerekbe. Pénz van elég: bár hamarabb hozzá
nyultam volna. Az elején tizenötezer forint is elég lett volna; s
akkor még rendelkezésemre álltak Frigyes király haubiczai. De
azokat már lefoglalta az aerárium, mint hadi zsákmányt. Elárulta a
te ördöngős Mirandád. A birtokaimat szekvesztrum alá vetette
Löwenwalde: minden ingó-bingóm az ő körme között van. De azért még
van készpénzem elég. Annak a hollétét nem tudja senki. S ezt a
titkot még Loprestinek, a legjobb barátomnak sem merem megmondani.
Hiába! occasio facit furem. Sok pénzem van; nagyon sok. Olyan sok,
hogy a legjobb barátom is ellenségemmé lehet, ha azt felfedezi. De
te nem fogsz elárulni. Vérem vagy. Téged megbizhatlak vele, hogy
attól az embertől, a kinél <span class="pagenum"><a name="Page_206"
id="Page_206">-206-</a></span> a pénzem le van téve, végy föl
harminczezer forintot s azt vidd el Loprestinek. Egyéb járatod nem
lesz ebben a fertelmes ügyben.</p>
<p>Frigyes elfogadta a megbizást: el tudta felejteni azt a
hitetlenséget, a mivel őt ez órában kelepczébe ejté Ferencz.
Szerette ezt a rettenetes szörnyet.</p>
<p>Ferencz átadott neki egy titkos jegyekkel irott levelet, mely
egy Bécsben lakó pénzváltóhoz volt czímezve, a kinél Ferencz nagy
összegei voltak, a miket összeharácsolt, megzsugorgatott.</p>
<p>Frigyes fölkereste a bankárt: az Trenk Ferencz levelére azonnal
leszámlálta a kezébe a harminczezer forintot aranyakban.</p>
<p>Frigyes sietett a pénzzel Lopresti báróhoz. A báró adott neki
róla elismervényt s másnapra odarendelte magához, a mikor a
megvesztegetett biráktól elsikkasztandó periratokat át fogja neki
adni.</p>
<p>Ezzel a bíztatással visszament Frigyes a nagybátyjához a
börtönbe.</p>
<p>Másnap délben Lopresti báró egy czédulát küldött Trenk
Ferencznek a börtönbe; ez volt a czédulára irva:</p>
<p>«A drága aloesed virágja kinyilt.»</p>
<p>Akkoriban kertészdivat volt aloesvirágzást produkálni.</p>
<p>Ez azt jelenté, hogy a birák meg vannak már vesztegetve, s a
veszedelmes periratok biztos kézben.</p>
<p>– No, ezt jól csinálta a gyerek! Mondá Ferencz. Az a két
katonatiszt volt épen nála, mikor az izenetet kapta, a kikkel a
tőrvivásban szokta magát gyakorolni. A fogoly tiszteknek meg volt
engedve, hogy a börtön folyosóján ilyen testgyakorló mozgást
végezhessenek, a porkoláb felügyelete alatt.</p>
<p>A czédula elolvasása után Trenk Ferencz abba hagyta a mulatságot
s behívta magához a két czimborát a börtönébe.</p>
<p>– No, pajtások, maholnap kiszabadulok innen, s akkor
<span class="pagenum"><a name="Page_207" id=
"Page_207">-207-</a></span> csapunk nagy dinomdánomot. A «pulya»
megtette a kötelességét. De már most a pulya olyan titkaimat tudja,
a mik nem válnak egy gyereknek egészségére. Különösen az a titok,
hogy hol van elrejtve a pénzem. Ezzel a titokkal én holtomig adósa
fogok lenni ennek a ficzkónak, a félkeze mindig az én zsebemben fog
lenni. Nem tudnátok ezen valahogy segiteni? Nem sajnálnék érte ezer
aranyat kiugratni.</p>
<p>Azok nem válaszoltak semmit: csak hunyorítással jelezték, hogy
értik a czélzást.</p>
<p>Trenk Ferencz bérgyilkosokat fogadott fel az öcscse
elpusztitására: azért, mert az birtokába jutott az ő készpénze
titkának.</p>
<p>Milyen feneketlen örvénye az emberi rosszaságnak! Egy fenevad, a
kit a csapdából kiszabadítanak, nem ölné meg a megszabadítóját.</p>
<p>Trenk Frigyes, midőn ujból meglátogatta Loprestit, már ott
találta nála a birák által kiszolgáltatott hivatalos okiratokat.
Valamennyit összekötötte s a dolmánya belső zsebébe dugta. Haza
akarta azokat vinni a szállására s ott biztos helyre tenni.</p>
<p>A mint a zsidópiaczon végig ballagott, két szürke kabátos alak a
nyomába hágott, a kik fenhangon beszéltek a szökevény porosz
Trenkről, gunyos megjegyzésekkel. Trenk Frigyes visszafordult. Erre
az egyik a spádéjával egy döfést intézett a mellére. Jó szerencse
volt rá nézve, hogy a bátyja periratai épen oda voltak rejtve: a
sok papiros felfogta a döfés élét.</p>
<p>Erre Frigyes is kirántotta a kardját, s kiütötte megtámadója
kezéből a spádét. A másik vitéz azután megfutott; tele torokkal
kiabálva «gyilkos». Frigyes utána futott, utólérte, földhöz csapta.
Erre a rendőrség ott termett s kérdőre vette a dulakodókat.</p>
<p>A két megtámadó, kabátját szétnyitva, igazolta magát, hogy ők
Kolowrat ezredbeli tisztek, a kiket az a csavargó megrohant,
fegyveres kézzel. <span class="pagenum"><a name="Page_208" id=
"Page_208">-208-</a></span></p>
<p>Az lett belőle, hogy a rendőrség Trenk Frigyest tartóztatta
le.</p>
<p>Frigyes nem védhette magát azzal, hogy ő kapta az első döfést
orozva; mert akkor elő kellett volna mutatnia az okiratokat, a mik
az orv-döfést felfogták, s abból még nagyobb veszedelem lett
volna.</p>
<p>Azonban a két tisztnek szeme közé vágta a «gyáva pribék»
czimet.</p>
<p>A térparancsnok azután hat napi fogságra büntette Frigyest, s
mikor elbocsátotta, tartott neki kemény leczkét a
tisztességről.</p>
<p>Alig ért haza Frigyes a szállására, három katonatiszt lépett be
hozzá. Kettőben fölismerte a minapi utczai megtámadóit, a
harmadikban egyikét azoknak a vivómestereknek, a kikkel Ferencz
bátyja szokott kardgyakorlatokat tartani a börtön folyosóján.</p>
<p>Mind a hárman átadták a kartelljeiket: az egyik volt F..g
hadnagy, a másik K..n hadnagy, a harmadik M.. főhadnagy.</p>
<p>Fegyveres elégtételt jöttek kérni, a szemükbe mondott «gyáva
pribék» szó miatt.</p>
<p>Frigyes készséggel fogadta el a kihivást, a kihivóknak engedve
át a fegyver-választást.</p>
<p>A találkozást a Schottenthor előtti bástya mellett határozták
el, egy óra mulva.</p>
<p>Trenk Frigyes sietett a bátyját fölkeresni a fegyvertári
börtönében. Pipázva találta a reggeli kávé mellett.</p>
<p>Elmondta neki, hogy milyen fatális galibába jutott. Két párbaj
egy órában. Vagy őt ölik meg az ellenfelei, vagy ő veri le azokat.
Ez esetben aztán futnia kell Bécsből, mert Mária Terézia szigorúan
bünteti a párbajokat. Ő azonban eddigi bécsi időzése alatt minden
magával hozott pénzből kifogyott: kéri a bátyját, hogy adjon száz
aranyat, a mivel tovább futhasson, ha életben marad.</p>
<p>– Egy petákot sem én, öcsém! felelt dölyfösen kaczagva
<span class="pagenum"><a name="Page_209" id=
"Page_209">-209-</a></span> a nagybátyja. Ha te bolond fővel
czivakodást kezdtél a tisztekkel, most idd meg a keserű levét.
Hahaha! Bolond ficzkó!</p>
<p>Ez az ördögi nevetés egyszerre rémvilágot gyujtott Frigyes
előtt. Megtudta belőle, hogy épen a nagybátyja az, a ki azért a
lényeges jó szolgálatért, a mivel a rossz ügyét fordulóra hozta,
most ilyen apró pénzzel akar neki megfizetni. Nem szólt többet,
megfordult; ment ki az ajtón.</p>
<p>Trenk Ferencz még utána kiáltott.</p>
<p>– No, ne félj! Azt megteszem, hogy az orrlapitót<a name=
"FNanchor_5" id="FNanchor_5"></a><a href="#Footnote_5" class=
"fnanchor">5)</a> kifizetem a számodra.</p>
<p>A daemoni indulat annyira elvakítá Ferenczet, hogy elmulasztá
megkérdezni Frigyestől, hogy hát a periratokkal mi lett?</p>
<p>Azokat a drága okmányokat Frigyes most is a zsebében hordá, de a
szívtelen elutasítás után ő sem vesztegetett több szót a bátyjával.
Futott Lopresti báróhoz; annak mondta el az egész ügyet. Lopresti
gavallér ember volt; ezredes a lovasságnál. Adott Frigyesnek egy jó
vivótőrt és egy pár damaszk pisztolyt a párbajhoz; és egy erszényt
ötven aranynyal.</p>
<p>– Csak te bánj el az elleneiddel, aztán fuss, a merre látsz.</p>
<p>Az átadott iratokról az sem beszélt.</p>
<p>Frigyes sietett azután szekundánst keresni. Ismerőse nem volt a
katonai körökben; a véletlen egy öreg invalidus tisztet hozott az
utjába: Pereira kapitányt. A derék spanyol megértve a dolgot, egész
nemes tüzzel ajánlkozott a segédkezésre s maga is kardot kötött s
úgy kisérte Frigyest a schottenthori bástya mögötti glaszira.</p>
<p>Ott már egy egész csoport tiszt várt Frigyesre, a kik
gyönyörködni jöttek abban a látványban, hogyan spékelik fel a
szökevény Trenket. <span class="pagenum"><a name="Page_210" id=
"Page_210">-210-</a></span></p>
<p>A segédek vívótőrt választottak fegyverül. Elsőnek K..n hadnagy
állt ki. Trenk Frigyes az első összetüzésnél keresztül szúrta
ellenfele karját, a mire az vívásképtelen lett.</p>
<p>Ekkor a második ellenfél F..g rohant rá nagy káromkodással: ez
aztán kapott nagy hirtelen egy szúrást a hasába, a mivel meg volt
elégedve.</p>
<p>A lovagiasság szabályainak e szerint Trenk Frigyes eleget tőn. S
ezzel minden rendes ügynél befejezettnek kell nyilatkoztatni a
párbajt.</p>
<p>Azonban az egyik segéd, M..f, a hires vivómester, elkezdett
kötelőzködni: hogy hiszen csak ő kaphatná kard hegyére az urfit,
majd oda szögezné a faköpönyeghez, mint egy pillangót.</p>
<p>Erre a szóra előugrott Frigyes segéde, a rokkant vitéz spanyol s
kihuzva hosszú toledói pallosát, odaállt a vívómester elé.</p>
<p>– Nem ugy uram! Trenk megvívott az ellenfeleivel vitézi szokás
és regula szerint. Ha a szekundáns is verekedni akar, úgy annak a
másik szekundáns felel meg. Ha az úr kihuzza a kardját, akkor velem
gyülik meg a baja.</p>
<p>A néző tisztek kaczagtak e jeleneten. Az a kis tömzsi emberke, a
kinek a feje is reszketett, hogy hadonázott annak a félelmes
spadassinnak az orra előtt a hosszú kardjával, sűrű bozontos
szemöldökeit mérgesen mozgatva.</p>
<p>Trenk Frigyes pedig nem szerette azt, hogy az ő rovására
nevessenek.</p>
<p>– Hagyja el, vitéz kapitány uram, monda az öreg spanyolnak. A
míg én a kardot birom emelni, ne védjen engem senki más. Ha olyan
nagy kedve van ennek az úrnak velem megmérkőzni, kezdjen hozzá.</p>
<p>A veszedelmes vívó pihenni sem engedte Frigyest, azonnal
támadott, és aztán tapasztalá, hogy magához méltó mestervívóra
talált. Hasztalan vette elő minden <span class="pagenum"><a name=
"Page_211" id="Page_211">-211-</a></span> cseleit és fintáit, a
melyekkel rendesen győzni szokott: azokat mind el tudta hárítani
Trenk Frigyes. S mikor az ellenfele egyikét a védhetetlen
kvartszurásainak intézte feléje, azt olyan ügyesen fogta föl, hogy
a támadó a saját tenyerét sebesíté meg a Trenk kardhegyében.</p>
<p>Erre a spadassin szertelen dűhbe jött s ordítva rohant az
ifjura. Ez pedig ügyesen hátrálva, egész hidegvérrel fogta fel a
döféseket. A hátrálás közben egész a silbak házikójáig jutott.</p>
<p>– Odaszegezlek a faköpönyeghez! Te macska! üvöltött a
bérvívó.</p>
<p>Egyszer aztán Trenk Frigyes előre toppant s félrecsapva
ellenfele kardját, a mellébe adott neki egy hatalmas döfést.</p>
<p>A spadassin, a mint a szúrást érezte, a dühtől és szégyentől
elvakulva rohant előre. Azt akarta, hogy markolatig szaladjon
ellenfele kardjába s akkor aztán ő is leszúrja azt, s magával vigye
a halálba.</p>
<p>De Frigyes ekkor is megtartá bámulatos lélekéberségét. Hirtelen
oldalt ugrott, kirántva a kardját ellenfele testéből, s azzal kiüté
a kardot annak a kezéből s mikor az még harapni akart, a balkezével
belekapott az üstökébe s hanyatt vágta a földre.</p>
<p>Ezzel aztán vége volt a viadalnak.</p>
<h2><span class="smaller">XXII. FEJEZET.</span><br />
A KISÉRTÉS.</h2>
<p>A spadassin nem tudott többé fölállni a lábára; mellén kapott
sebéből, mint a szökőkút, lövellt magasra a vér s a szájából is vér
ömlött ki. Trenk Frigyes látta, hogy ez az ember meg van ölve.</p>
<p>Eldobta kezéből a vívókardot s futott a kahlenbergi kolostorba.
Az volt a II. Lipót által betelepített «Discalcialtok» <span class=
"pagenum"><a name="Page_212" id="Page_212">-212-</a></span>
(csizmátlan barátok) zárdája; ez a hely különös menedékjoggal volt
felruházva: arról is hires, hogy a főrendü családok ennek a
templomában szokták esküvőiket tartani.</p>
<p>Az üldözéstől meg volt mentve ebben a kolostorban, de annak a
kapuján ki nem léphetett, mert éjjel-nappal ott olálkodtak a
fogdmegek, hogy elcsipjék.</p>
<p>Báró Lopresti azonnal meglátogatta a menedékében, a mint
megtudta hollétét s azt a hirt hozá neki, hogy az egyik ellenfele
M..f, a spadassin, a kapott sebében meg fog halni s ez most közelgő
halálát érezve, veszedelmes vallomásokat tett hiteles személyek
előtt. Jó lesz Frigyesnek el nem hagyni a menedékét.</p>
<p>Nehány nap mulva ismét egy hordszekér érkezett a kolostor elé,
hat alabárdos kiséretében s abból egy paszomántos ur szállt ki,
Trenk Frigyes után tudakozódva. Bevezették Trenk Frigyes
czellájába.</p>
<p>Maga a haditörvényszék elnöke, Löwenwalde tábornok volt a
látogató.</p>
<p>Frigyes többször találkozott már vele, de ilyen közelből és
egyedül még nem találkoztak egymással.</p>
<p>– Báró úr! kezdé Löwenwalde, én azért jöttem önhöz, hogy
mindenek előtt őszinte sajnálatomat fejezzem a fölött, hogy ön ott
nem veszett a glatzi börtönben, hogy ki nem törte a nyakát, mikor a
bástyáról leugrott, hogy bele nem fulladt a Neisseba, mikor át
uszott rajta, hogy a thorni verbungosok agyon nem ütötték és hogy,
a mi leggonoszabb lett volna önre nézve, hogy Miranda asszonynyal
el nem szökött a világba.</p>
<p>– Köszönöm az őszinte sajnálkozást.</p>
<p>– Igazán őszinte. Mondhatom, hogy annyi galibát nem csinált
senki a bécsi kormánynak, senki, mint a báró úr. Ugyan mondja ön,
mi oka van önnek azt az elátkozott Trenk Ferenczet
kiszabadítani?</p>
<p>– Az, hogy neki igazsága van.</p>
<p>– Hja! Ha az igazság volna a politika! Tehát tudja <span class=
"pagenum"><a name="Page_213" id="Page_213">-213-</a></span> meg ön,
hogy ennek a Trenk Ferencznek el kell tünni a világra nézve. Akár
élve, akár halva. Ez ki van törölve az emberek sorából: magasabb
politikai tekintetek miatt.</p>
<p>– És a felhalmozott kincsei miatt.</p>
<p>– Az is meglehet: «male parta, male dilabuntur.» Ebül gyült
szerdéknek ebül kell elveszni. Már ki volt a fejére mondva az
itélet. A hazaárulás díja a vesztőhely. Ki volt tüzve a nap, a
melyen a fejét leüttetjük. A mikor a császár és Károly herczeg
kirándulnak Holicsra vadászatokra. Ekkor a báró úr idecseppenik az
égből. Megtudja a tervünket az udvari frajok szájából; nosza
stafétát futtat a legmagasabb uraságokhoz: azok épen a
tizenkettedik óraban megérkeznek s felfüggesztik az itéletet,
revizió alá vétetik a hazaárulási pert a báró úr feljelentése
nyomán s azzal nekünk kiesik a falat a szánkból.</p>
<p>– Hisz én nem is láttam ezt a pert.</p>
<p>– Nem ám, mert azt követelte ön, hogy konfrontáljuk azzal a
bizonyos Sch..in grófnővel, a ki Trenk Ferencz ellen tanuskodott.
Azt pedig báró ur tudja jobban, hogy miért nem állíthatjuk mi önnel
szembe azt a tanút? Utoljára is kénytelen volt azt mondani a
biróság, hogy Sch..in grófnő megőrült, azután meg, hogy a bolondok
házából megszökött. Véges-végül, a báró úr izgága fellépése
következtében, el kellett ejtenünk az egész hazaárulási vádat.</p>
<p>– Hát akkor miért nem bocsátották szabadon Trenk Ferenczet?</p>
<p>– Jött ellene egy másik főben járó vád. Todbitter tanuskodása
szerint a pandurvezér egy kitünő, derék vitéz, magyar nemesi
családból származott huszárt, névszerint Diák Pált, ezer botütésre
itélt, a mely kegyetlenkedéstől az illető a halál martaléka lett.
El is lehet hinni. Ezer botütés. Egy bivalynak is sok. Örök
sánczrabságot diktál erre a törvény. És ekkor a báró úr, kapja
magát, a saját költségét nem kimélve, leutazik Magyarországba,
fölkeresi valahol a Bánságban annak a Diák Pálnak a <span class=
"pagenum"><a name="Page_214" id="Page_214">-214-</a></span>
familiáját: ott találja élő testben a holtnak deklarált Diák Pált s
felhozza magával Bécsbe. S oda állítja a törvényszék elé. Megint
porba ejti a pecsenyénket.</p>
<p>– Nagyon meg vagyok magammal elégedve.</p>
<p>– Jól van! De még harmincz különféle bűnvád volt Trenk Ferencz
ellen támasztva. Akkor a báró úr megvesztegeti a törvényszéki
birákat, hogy az összes vádiratokat juttassák a kezére.</p>
<p>Trenk Frigyes felpattant erre a szóra.</p>
<p>– Ki mer ezzel engem vádolni?</p>
<p>– Ki? Hát maga a Trenk Ferencz ügyvédje, a ki a birákat
informálta. Mikor aztán azok a veszedelmes iratokat
kiszolgáltatták, az ügyvéd kérte az igért honoráriumát Trenk
Ferencztől: kétezer aranyat. Az pedig kinevette vele s adott neki
százat. Ezért aztán bosszúból az ügyvéd elárulta nekem az egész
megvesztegetést.</p>
<p>Frigyes a fogait csikorgatta elfojtott dühében. Nagybátyja
fösvénységi őrjöngésében megint saját maga alatt vágja le a fát.
Hisz az már a bolondok nagy Mogulja, a ki meg akarja csalni a
prókátort! És még a saját prókátorát!</p>
<p>Löwenwalde gyönyörködött a hatásban, melyet fölfedezéseivel
előidézett. Az ifju arczvonásai nem tudtak titkot tartani.</p>
<p>Folytatá:</p>
<p>– Azt már tehát tudjuk, hogy a votánsok közül három meg van
vesztegetve. Azt is tudjuk, hogy a pénzt báró Lopresti adta át
nekik. Azt is tudjuk, hogy azt a pénzt ön vitte el hozzá. A birák
átadták a terhelő okiratokat Loprestinek. Ő azokat önre bizta. Most
még csak azt kellene megtudni, hogy hol vette ön azt a pénzt? És
hogy hová tette ön azokat az iratokat?</p>
<p>Frigyes a szeme közé nevetett az elnök urnak.</p>
<p>– Nagyon kiváncsi az elnök úr ugyebár, ezeket a hézagokat
kipótolni?</p>
<p>– Idejövetelem tanuskodik róla. Azt mondtam: minek <span class=
"pagenum"><a name="Page_215" id="Page_215">-215-</a></span> menjek
én a detály-kereskedőkhöz, mikor az angrosszistánál
vásálhatok?…</p>
<p>– Tehát vásárra méltóztatott jönni?</p>
<p>– Clara pacta, boni amici! Nem jöttem üres kézzel. Jól
értesültem róla, hogy a báró úr, midőn a kettős párbaja előtt állt,
száz aranyat kért a nagybátyjától gyors utazási költségül (mert a
saját pénzét mind kiadta már az ő perére), hogy ha valamelyik
kihivóját meg találja ölni, szaladhasson külföldre. A két kihivó
nem sebesült meg halálosan, hanem a harmadik, a segédül szerepelt
vivómester, az belehalt a kapott sebbe.</p>
<p>– Ő rohant rám fegyverrel, én csak védelmeztem magamat.</p>
<p>– Jól tette ön, hogy megölte. Földterhe volt. E miatt nem fogja
önt senki sem üldözni. Mehet szabadon. Itt a zsebemben a
menedéklevele, utlevele: és utiköltségül ezer arany. Trenk
Ferencztől százat kért ön, én ezer aranyat kinálok.</p>
<p>S azzal kihuzta a zsebéből a piros selyem erszényt, melynek
fonál halózata közül fényesen ragyogtak elő a szép körmöcziek.</p>
<p>– És mindezért nem kivánok báró urtól egyebet, mint annak a
bankárnak a nevét, a kinél Trenk Ferencz pénzei le vannak téve és
azokat a hivatalos iratokat, a miket Lopresti átadott önnek.
Lopresti maga is meggyülölte már Trenk Ferenczet s felmondta neki a
barátságot. Én ezer aranyat hoztam önnek azokért az iratokért.</p>
<p>Trenk Frigyes a kabátja zsebéből előhuzta a keresett iratokat.
Eléje volt téve azoknak a váltságdija az asztalra. Semmi oka sem
volt azokat rejtegetni. Egyenkint mindegyik hazugság, rágalom,
hamis tanubizonyság! A kinek a vesztére azok kikoholtattak, egy
hálátlan kutya! Egy ördög!</p>
<p>De a mi mellette szól, az az igazság.</p>
<p>Még egy harapós kutyát sem szabad agyonütni; még egy ördögöt sem
pokolra küldeni, ha annak igaza van! <span class="pagenum"><a name=
"Page_216" id="Page_216">-216-</a></span></p>
<p>Trenk Frigyes fogta az egész drága iratcsomagot, melynek minden
levele keresztül volt szurva attól az orgyiloktól, melyet a
nagybátyja bérelt fel ellene; s valamennyit beledobta a kandallóba.
S aztán maga oda állt a kandalló elé összefont karokkal.</p>
<p>– Ez a válaszom a tábornok úr ajánlatára.</p>
<p>– Jól van fiatal ember! Önök rosszul osztozott atyafiak. A
nagybátyjának jutott minden hitszegés, gonoszkodás, ármány, önnek a
nagylelküség, hűség, az önfeláldozás. De ön ezzel a mostani
áldozatával semmit sem változtat a dolgon. Trenk Ferencznek el kell
itéltetni! Érti ön? «Kell!» Hogyha harmincz vádat tüzbe dobott ön:
itt van nálam a harminczegyedik, aztán meg a harminczkettedik s
következik számára az új per. Hát csak fütsön ön be a drága
iratokkal. Én visszasülyesztem a zsebembe az ezer aranyat. De azért
én Trenk Ferencznek fogom a nyakát. Itt van egy új vád ellene.
Elmondhatom önnek, Mathes Zsuzsánna, boroszlói molnár leánya, lép
föl vádlóul Trenk Ferencz ellen, hogy a sziléziai hadjárat alatt őt
erőszakkal megfosztotta a pártájától. Tanubizonyságul szolgál neki
Manstein őrnagy a pandurezrednél.</p>
<p>– Manstein! Kiálta fel indulatosan Trenk Frigyes. A Ferencz
anyjának a testvére!</p>
<p>– Ugyan az. Épen olyan közel rokon hozzá, mint a báró úr.</p>
<p>– Ugyan mit fizettek önök ennek a derék embernek a
tanubizonyságért?</p>
<p>– Semmit! Bizonyára semmit. Hanem ez az úr volt Trenk Ferencznek
a főhadiszállásmestere, a ki nyolczvannégy ezer forintról tartoznék
neki számot adni, ha valaha kiszabadulna a börtönből. Értheti ön a
többit.</p>
<p>– Hallatlan gazság! Hisz az a boroszlói molnárleány már egy év
óta szeretője volt Mansteinnak, mielőtt Trenk Ferencz szeme elé
került volt.</p>
<p>– Az bizony meg lehet. Szólt nevetve Löwenwalde. Hanem a casus
már így van infilálva. S azt tudja ön, hogy <span class=
"pagenum"><a name="Page_217" id="Page_217">-217-</a></span> erényes
uralkodónőnk semmit sem büntet oly szigoruan, mint a katonák
erőszakoskodásait a női erkölcsök ellen.</p>
<p>– De én be fogom bizonyítani, hogy az a vesztaszűz egy
kurtizán!</p>
<p>– Fiatal ember! Hogy bizonyíthatná ezt ön be? Hisz ön maga is
vád alatt áll. Megölt egy katonatisztet párbajban. Itt van az
elfogatási parancs a zsebemben. Egymás mellett vannak a
menlevelével. Kiván ön egy börtönben lakni a nagybátyjával?</p>
<p>Trenk Frigyes csüggedten adta meg magát a sorsának.</p>
<p>Löwenwalde, mikor látta, hogy ugyancsak puhára főzte már meg az
emberét, elkezdett protektori hangon beszélni hozzá.</p>
<p>– Lássa, lássa báró úr! Ön maga valóban mythologiába illő
csodája a nagylelküségnek, a nagybátyja ellenben épen olyan
mesebeli chimaera: a feje oroszlán, a dereka bakkecske, a farka
kigyó. A mig a báró úr nagy önfeláldozással fut, fárad egy
országból a másikba, hogy kedves rokonát kiszabadítsa, az alatt ez
a drágalátos atyafi azon töri a fejét, hogy ezt a kedves öcscsét
elpusztítsa a világról.</p>
<p>– A bátyám?</p>
<p>– No, hát nem emlékszik ön rá, hogy ez előtt két héttel a
zsidópiaczon megtámadta önt két bravó, belékötött s az egyik orozva
le akarta önt szurni? Hát azok Trenk Ferencz által voltak
felbérelve.</p>
<p>– Ilyen mesékkel nem hagyom magam felingerelni.</p>
<p>– Mesék? No hát mutatok önnek valamit. Itt van nálam,
felmutathatom: a birói hiteles fölvétel a haldokló M..f
vallomásairól. Ezekben elmondatik, hogy Trenk Ferencz bérelte fel
M..f hadnagyot, hogy önt tegye el láb alól. Az igért dij ezer arany
volt. M..f ráállt, mert fülig uszott az adósságokban. Előbb orozva
akarták önt leszurni, mérgezett hegyü dákossal. Ez csoda módon nem
sikerült.</p>
<p>– Mérgezett volt a dákos? A mérget ezek az iratok fogták fel, a
mik most a kandallóban égnek. <span class="pagenum"><a name=
"Page_218" id="Page_218">-218-</a></span></p>
<p>– Valamint a bekövetkezett párbajnál is meg voltak mérgezve a
dákosok hegyei. Ha ön csak egy karczolást kapott volna is, most a
férgek jóltevője volna.</p>
<p>Trenk Frigyesnek minden tagján végig futott a borzadás.</p>
<p>– És ezt a csodamérget is Trenk Ferencz szolgáltatta a
czimboráinak.</p>
<p>– De hát miért tette ezt? Hisz én voltam a megszabadítója.</p>
<p>– Hát épen azért. Ő már kiszabadítva látta magát, az ön
közbenjárása által: nem volt önre szüksége többé. Rábizta önre
legjobban féltett titkait s azokat el akarta temetni. Azt mondta
M.. F.-nek: «Ez a ficzkó ezen nagy szolgálatok után folyvást az én
zsebemben fogja tartani a kezét».</p>
<p>– Lehetetlen! Ilyen ördögi szív képtelenség!</p>
<p>– Még azt is mondá M.. F.-nek: «Én pedig nem adok ennek a
kölyöknek egy batkát sem, de még az orrlapitójának az árát
kifizetem».</p>
<p>Ez a szó legyőzte Frigyes ellenállását.</p>
<p>Nagyot orditott s eltakarta az arczát a kezeivel.</p>
<p>– Én Istenem. Ennyi gonosz indulat!</p>
<p>Zokogni kezdett.</p>
<p>Most aztán már Löwenwalde úgy játszott vele, mint a macska az
egérrel.</p>
<p>– Hát lássa, báró úr, ön eldobott magától ezer aranyat, azért,
hogy ezt az embert elimádkozhatatlan balsorsától megmentse. Érti
ön, mi az? elimádkozhatatlan! Látott ön már vadkanvadászatot?
Alkusznak a kopók a vadkannal, mikor lefülelik? Alkuszik vele a
vadász, mikor a késébe futtatja? Talán azért hajszolják, talán
azért késelik le, mert csunya képü, gonosz állat, büntetésre
érdemes? Dehogy is! Azért, mert szalonnája van! Ez a pandurvezér
összezsákmányolt két milliót. Ezen mi meg akarunk osztozni! Nagy
emberek, kicsiny emberek: kaliberünk szerint. Rablott jószág,
fiskusnak való. Akar ön velünk osztozni? <span class=
"pagenum"><a name="Page_219" id="Page_219">-219-</a></span></p>
<p>– Hagyjon ön magamra, uram! Émelygek. Hányni fogok!</p>
<p>– Jól van! Nem akar. Ez esetben hát, ha nem akar ön a sinkorán
lenni, a ki a vadkant lefüleli, lesz ön a kelevéz a vadász kezében,
a melylyel leszurják. Ez a vallomása a haldokló vivómesternek oly
nehéz vád Trenk Ferencz ellen, mely őt a vesztőhelyre viszi. És
ugyanezt a vallomást önnek másik két ellenfele is megerősíti. Azok
már gyógyulófélben vannak a kapott sebeikből. Trenk Ferencz azoknak
sem adott semmit fájdalomdijul. Azt vágta nekik oda, hogy nem
teljesítették a rájuk bizott feladatot. Azok most dühösek rá, s
mindent kivallanak. Ön pedig báró úr, mint vádló fel fog állani a
nagybátyjával szemben: mint kiszemelt áldozat, a kit a hadbiró
akarja, nem akarja a vádlott ellen fordít.</p>
<p>– Tábornok úr! lihegé Frigyes. Adja ide azt a menlevelet, hadd
fussak innen. Elmegyek! Úgy elmegyek Bécsből, hogy még álmomban sem
jövök ide vissza.</p>
<p>Löwenwalde mosolygott.</p>
<p>– Jól van, fiatal ember. Magam is így gondoltam. Itt van a
császári menlevél, és itt a passzus. Már vizálva is van; a szekér a
kolostor előtt áll, mely elviszi önt Krakkóig. Sajnálom, hogy az
utiköltséget nem fogadta ön el. Én ide tettem az asztalára.</p>
<p>– Uram! Én nem vagyok vadászeb, a ki az elejtett vad zsigereiből
részt kap!</p>
<p>… Trenk Frigyes még abban az órában elhagyta Bécs városát s
vissza sem fordítá a fejét, a míg a Szent István tornya látható
volt a földhatáron.</p>
<h2><span class="smaller">XXIII. FEJEZET.</span><br />
A CSODATEVŐ SZENT.</h2>
<p>Trenk Ferenczet csakugyan elitélte a főhaditörvényszék
életfogytig tartó fogságra. <span class="pagenum"><a name=
"Page_220" id="Page_220">-220-</a></span></p>
<p>Miért? Talán a kegyetlenkedéseiért, miket a háboruban védtelen
lakosokon elkövetett? Talán a kirabolt templomokért? a legyilkolt
tisztekért? Talán a saját felesége megöléseért? Talán az
ördög-imádásért? a vallás kicsufolásáért? Talán az orgyilkosságért?
Nem! Ezek mind pehely könnyü bünök voltak a bécsi törvényszék
aranymérlegén. Elitélték Trenk Ferenczet a sziléziai
molnárleánynyal eltöltött pásztoróráért örök fogságra, a
kvalifikált ártatlanságnak fizetendő nyolczezer forint birságra s
az invalidus alapítványt öregbítő tizenötezer forintnyi
váltságdijra.</p>
<p>Appellálni csak a királynőhöz lehetett. Mária Terézia pedig el
volt fogulva a gyóntató papja informácziója által, a ki Trenk
Ferenczet egy uj pokolschizma prófétájaként mutatta be (talán nem
is alaptalanul). A királyné helybenhagyta az itéletet. Csak egy
pontot törölt ki belőle: a vagyonelkobzást.</p>
<p>Az éleseszü uralkodónő keresztül látott az egész cselszövényen,
szigorubban elitélte a birákat, mint a bünöst.</p>
<p>Pedig ez által azoknak porba esett a pecsenyéjük!</p>
<p>Hiszen nem az ellen a sántalábu, feketeképü emberi szörnyeteg
ellen volt intézve az ő egész hajszájuk; hanem annak a felgarmadolt
kincsei ellen. S a királyné kegyes jobbja ezt a prédát ütötte ki a
kezükből. Trenk Ferenczet elvitték Spielbergbe, várfogságra; de az
egész vagyonát birtokában hagyták: rendelkezhetett, intézkedhetett
a nagy birtokairól tetszése szerint.</p>
<p>Löwenwaldéknak koppant a szája az elesett zsákmány után.</p>
<p>Ekkor aztán uj methodust kezdtek a prédaszomjasok. A polgári per
utján fosztani ki a foglyot.</p>
<p>A mi furfangot csak megenged a magyar és osztrák magánjog (pedig
sokat megenged) a világos birtokviszonyok összezavarására, azt mind
alkalmazásba vették. Hamis hitelezők, áladományozások, költött
inskripcziók, elévült kötelezettségek, bolond fogadások, koholt
szerződések, <span class="pagenum"><a name="Page_221" id=
"Page_221">-221-</a></span> becsempészett végrendeletek,
kodiczillusok, ismeretlen emberek követelései, kezességi
jótállások, kegyes legátumok úgy nőttek fel ellene, mint eső után a
gomba a harasztból. Rövid időn Trenk Ferencz a harmincznyolcz
bünvádi per helyébe kapott hatvanöt polgári proczesszust.</p>
<p>És az mind hamisság volt!</p>
<p>De ez a sokszoros hamisság úgy össze volt szőve, fonva,
gubanczolva, hogy nem birt kiszabadulni belőle. Egy szegény bezárt
rab, a ki nem járhat a megczáfoló bizonyítványok után. A gonosz
hinár felnőtt az ajka széléig. Fuldokolt bele.</p>
<p>Ekkor aztán, mikor érezte, hogy a viz fenekére huzzák, egy
ötlete támadt: emberfölötti, ördögökkel atyafias terv.</p>
<p>Egyszerre elkezdett a börtönében pietista lenni: kegyességet
negélyezett; a brünni barátokat hivatta magához, azokkal
imádkozott, pénzt adott nekik kápolna-építésre.</p>
<p>Mikor aztán híre futamodott, hogy Trenk Ferencz megtért, akkor
folyamodott a királynőhöz, hogy engedje meg neki, miszerint
végrendeletet tehessen. A királynő beleegyezését adta s Trenk
Ferencz a kiküldött hivatalos közegek előtt lediktálta a
végrendeletét, melyben Frigyes unokaöcscsét nevezé meg általános
örököséül.</p>
<p>A végrendelet aláiratott, megpecsételtetett, az archivumba
letétetett.</p>
<p>– No most hagytam az öcsémnek valamit, mondá Trenk Ferencz, a
mivel halálom után is és az ő holta napjáig boszanthatom.</p>
<p>De még egyebet is elért vele. Azt, hogy a kapzsi ellenségeinek
maga helyett, a ki négy fal közé van szorítva, adott olyan küzdő
felet, a ki őket porig tudja majd verni.</p>
<p>Mert Trenk Ferencz elhatározta, hogy meghal.</p>
<p>De nem úgy, a hogy más rendes ember szokott meghalni, a kiről
két napig a temetés után beszélnek, akkor elfelejtik. Ő úgy készült
meghalni, hogy a ki a nevét meghallja, az vagy a lelke üdvösségeért
fakadjon buzgó imára, vagy elkezdjen káromkodni. <span class=
"pagenum"><a name="Page_222" id="Page_222">-222-</a></span></p>
<p>Egy reggel azt mondá az asztaltársainak: (az is a halálérzetét
jelezte, hogy traktált; minden ebédhez meghivta a garnizon
tisztjeit.)</p>
<p>– Czimborák. Nekem már lőttek! Az éjjel álmomban megjelent
Assisi Szent Ferencz s tudtomra adá, hogy a nevem napján, a mely ő
neki is névnapja, pontban tizenkét órakor délben meg fogok halni.
Hivassátok nekem ide a brünni gvárdiánt: hadd gyónjak meg neki.</p>
<p>A tisztek nagyot nevettek ezen a beszéden. Trenk Ferencz olyan
egészséges volt, mint Sámson. Hanem azért elhívatták hozzá a
gvárdiánt.</p>
<p>Trenk Ferencz meggyónt a papnak, aztán együtt ebédelt vele,
ugyanazon pohárból itatva a gyóntatóját, a miből maga ivott. És
akkor átadott neki kétszázezer forintra szóló utalványokat a titkos
bankárjához, melyek jótékony alapítványokra voltak szánva.</p>
<p>Ez már komoly dolog volt.</p>
<p>A másnapi ebédnél azt mondá az asztaltársainak Trenk
Ferencz:</p>
<p>– No, már most bizonyos, hogy elmegyek az örök boldogságba. Az
éjjel megjelent előttem a gyóntató atyám, jelentve, hogy ő már
előre ment a boldogultak világába s ott fog reám várni a
mennyország kapujában.</p>
<p>Ezen megint nagyot nevettek a tiszt urak.</p>
<p>Harmadnap azonban hirül hozta a staféta, hogy a brünni gvárdián,
a mint átadta Károly herczegnek a levelet a jótékony czélra hagyott
adományokkal, egyszerre rosszul lett s mielőtt orvost hivathattak
volna, meghalt.</p>
<p>Ekkor aztán kezdtek az emberek borzadozni.</p>
<p>Trenk Ferencz szent ábrázatot meresztett: «most már én
következem!» Azzal lenyiratta a haját, a fején kerek pilist
borotváltatott, felöltötte a kapuczinus csuhát; elmondta a
hiszekegyet, megbánta a büneit s aztán tartott egy nagy
prédikácziót, egy óra hosszáig, mindenkit a kegyes életre és a
jótékonyság gyakorlására intve. Azzal lefeküdt és csendesen
elaludt. <span class="pagenum"><a name="Page_223" id=
"Page_223">-223-</a></span></p>
<p>Másnap volt Szent Ferencz napja. A déli lakomához mind
felgyültek ismét a tiszt urak, a kik között az ünnepelt Trenk a
kapuczinus csuhában jelent meg. Azok sokat tréfálkoztak vele, ő
pedig komolyan vette a dolgát.</p>
<p>Délfelé leültek az asztalhoz, Trenk Ferencz kivette az óráját,
megnézte.</p>
<p>«Dicsértessék az Ur neve! Az én időm eljött».</p>
<p>A tisztek nevettek rajta.</p>
<p>És a midőn a toronyban elkezdtek délre harangozni, a
vendégtársak elrémülve látták, hogy Trenk Ferencz arczának a
baloldala halálsápadtra válik; a két kezét összekulcsolja, a feje
hátrahanyatlik, a szemei kinyilva merednek fölfelé; szólítják: nem
felel, meg van halva.</p>
<p>– Mirákulum! Mirákulum! Kiálta minden ember, a ki a jelenetnek
tanuja volt s az előzményeit ismeré.</p>
<p>S ezzel a meghalással Trenk Ferencz magát a csodatevő szentek
közé emelte.</p>
<p>Ez volt a kicsinált terve.</p>
<p>Jól kiszámította a dolgát. Birtokában volt a rejtélyes aqua
toffanának, melynek méreghatását napjára ki tudták számítani; a
gyóntatójának és magának olyan adagokban mérte azt ki, hogy egymást
kétnapi időközökben követték a másvilágba.</p>
<p>És ezzel elérte azt, hogy az ellenségein boszut állt, azokat
megfosztotta fáradsággal szerzett prédájuktól; magát pedig
fölemelte a kegy alakjai közé, a kinek a sirjához, mint csodatevő
helyhez, búcsujárással tódul a nép közelből, messziről, s a
kigyógyult sánták oda támasztják a mankóikat a síremléke
párkányához<a name="FNanchor_6" id="FNanchor_6"></a><a href=
"#Footnote_6" class="fnanchor">6)</a>.</p>
<hr class="chap" />
<div class="chapter"></div>
<p><span class="pagenum"><a name="Page_224" id=
"Page_224">-224-</a></span></p>
<p><span class="pagenum"><a name="Page_225" id="Page_225"><br />
-225-</a></span></p>
<h1>TRENK FRIGYES</h1>
<p class="center">REGÉNY <span class="pagenum"><a name="Page_226"
id="Page_226">-226-</a></span> <span class="pagenum"><a name=
"Page_227" id="Page_227"><br />
-227-</a></span></p>
<h2><span class="smaller">I. FEJEZET.</span><br />
PÁLYÁTLAN CSILLAG.</h2>
<p>Mikor Trenk Frigyest a kahlenbergi kolostor ajtaján
kibocsátották, azzal a kötött utasítással, hogy huszonnégy óra
alatt Bécs városát elhagyja: ott állt a világban, üres szívvel,
üres fejjel és üres zsebbel, a mi legrosszabb.</p>
<p>A három spadaszinnal vivott párbajánál a kabátját leveté s oda
dobta az inasának, annak a Jankónak, a kit lengyel Borussziából
hozott magával. Annak a kabátnak az egyik zsebében volt az
erszénye, ötven aranynyal, a másikban a drága két pisztolya. Mikor
az ellenfelét keresztül szúrta, annyi ideje sem volt, hogy az
inasát fölkeresse a kabátjáért: első dolga volt a futás. És a
közben a kardot is eldobta. Egy futó embert, véres karddal a
kezében, mindenki siet lefülelni. E szerint kabátja sem volt, meg
fegyvere sem volt.</p>
<p>Elgondolkozott a világ állása felől. Filozofiát végzett: nagy
hajlama volt a meditácziókra.</p>
<p>Ez a Bécs rossz iskola volt rá nézve, de a megelőző iskolái is
előkészületi præparandiák voltak hozzá.</p>
<p>Itt az erény a bűn s a bűn az erény. Itt a rablót nem azért
büntetik meg, mert rabolt, hanem azért, mert pénzt szerzett; a
gyilkost, gyujtogatót nem azért üldözik, hogy ölt és égetett, hanem
azért, hogy a hazájának jó szolgálatokat tett, s hogy a jutalmat
megtakarítsák. Itt a jótettért hálátlanul, orgyilokkal fizetnek. A
biró maga is veszteget s magát még inkább megvesztegetteti s ez a
vesztegetés <span class="pagenum"><a name="Page_228" id=
"Page_228">-228-</a></span> megy felfelé, magasba: az ember bele
szédül! A bűnnek jó dolga van, az erény szenved.</p>
<p>Vagy ne mondjunk ilyen ostobaságokat: «bűn és erény!» hisz ez a
megkülönböztetés már maga idealizmus. Nevezzük idealizmusnak és
realizmusnak.</p>
<p>Trenk Frigyesnek módjában volt szépen distinguálni mind a kettőt
a saját eddigi tapasztalataiból.</p>
<p>Hogy a királyát rajongón szerette, eszével, karjával védelmezte,
az idealizmus volt; azért kapott sebeket, szenvedéseket,
rágalmakat.</p>
<p>Hanem hogy a király szép hugát is szerette: az már realizmus
volt; megcsalta a becsületes férjet, a csatamezők hős vezérét,
botrányt csinált; ezért jutalmat kapott: édes pásztorórákat, pénzt
bőséggel és pártfogást.</p>
<p>Hogy a beneschaui varázsló tündér édes ölelése között elfelejté
katonai kötelességét, az realizmus volt. Azért jutalmat kapott.
Katonai érdemrendet: «pour le mérite». Előléptetést, fejedelmi
magasztalást.</p>
<p>Hanem, a midőn ugyanazon tündérnővel egyedül hagyták a király
sátorában, hogy azt őrizze és mulattassa reggelig s akkor ő
elfutott a szerelemszomjas hölgy elől, lóra kapott, a csatába
rohant: hát ez idealizmus volt. Ezért aztán becsukták, megkínozták,
megkergették.</p>
<p>Hogy menekülése közben a pajtását is a hátán czepelte,
átusztatta a jeges folyón, védelmében embert ölt, táplálta, ápolta:
hát ez idealizmus volt. Ezért kapott ütlegeket, éhezett, fázott,
rongyoskodott; egyik veszedelemből a másikba esett. Büntetése
lett.</p>
<p>Hanem, hogy a jóltevőjének a feleségét elcsábította, annál a
régi szerelem emlékeit fölelevenítette: ez már realizmus volt.
Ezért megkapta a jutalmát. Anyai szeretet, fejedelemnői kegy újra
gavallérrá tette koldus csavargóból.</p>
<p>Folytathatta volna. Előtte volt a kitárt varázsmappa, a
megjelölt úttal, a fényes állomásokkal. Degez erszénynyel áttérni a
muszka czárnő seregébe, ott fényes állást foglalni. <span class=
"pagenum"><a name="Page_229" id="Page_229">-229-</a></span> Magával
szöktetni a csábító szép asszonyt, a ki más úton, de parallel
irányban a kedvesével, szerez számára sikert, diadalokat: ez lett
volna a realizmus. Ha ezt teszi, azóta ezredes volna
Oroszországban, csillagot hordana a mellén – s a holdat még sem a
homlokán. Az a férjé. Ez volna a realizmus.</p>
<p>E helyett ott hagyta a szép asszonyt az öreg férjének hűségesen,
visszatért a sebesülten elhagyott barátjához, azzal megosztotta az
erszénye felét: hát ez idealizmus volt. Ennek az lett a büntetése,
hogy most itt áll az ég alatt, kabát nélkül, fegyver nélkül, egy
garas nélkül.</p>
<p>Ez volt a præparandia!</p>
<p>Hát aztán a bécsi nagy univerzitás! Itt tanulhatta azután ki
alaposan, hogy mi a külömbség a realizmus és az idealizmus
között.</p>
<p>Azok a birák, a kik törvényt tartanak egy vádlott fölött, azért
hogy annak a vagyonán megosztozzanak; azok a főurak, a kik bérbe
adják a metreszeiket a törvényszéknek hamis tanukul; az a vádlott
maga, a ki a birákat megvesztegeti, a védelmezője ellen
orgyilkosokat fogad: az mind a valóságos realizmus tipikus
alakja.</p>
<p>Hanem az a hóbortos szeleverdi, a ki az igazságot ki akarja
deríteni, a nagybátyjának segítségére siet s ezzel magát ezer bajba
keveri: ez az idealizmus kóbor lovagja. Ezt háromszor becsukják,
négyszer meg akarják gyilkolni, s utoljára egy ingben dobják ki a
város kapuján. Ez az idealizmus jutalma!</p>
<p>Hányszor volt alkalma a realizmus útjára megtérni!</p>
<p>Szép asszonyok, víg czimborák csalogatták a gyönyörűségek
útjára. Magas urak, hatalmas emberek kinálták fényes katonai
ranggal, a dicsőség útja is nyitva volt előtte. Okos emberek,
törvénytudósok felfedezték előtte Trenk Ferencz apjának a
végrendeletét, melyben az öreg magyar mágnás elzüllött, elátkozott
fiát kitagadja minden vagyonából s összes magyarországi birtokaira
nézve az unokaöcscsét, Trenk Frigyest teszi általános örökösévé.
Ime itt <span class="pagenum"><a name="Page_230" id=
"Page_230">-230-</a></span> van a gazdagság a kezében, törvényes
alakban felkinálva. Nem kell érte senkit megcsalni, senkinek
hízelkedni. Elég a magyar indigenátusért folyamodni s azzal a
pergamennel együtt megkapja a nagybátyja várait, uradalmait, a
miket Ferencz atyja végrendelete ellenére bitorol. Ez lett volna a
realizmus.</p>
<p>A helyett Frigyes ennek a kitagadott nagybátyjának fogta
pártját, annak a peres irataival zárkozott be egy szűk szobába,
irt, dolgozott, kutatott: utazott az ország egyik szélétől a
másikig, elköltötte annak az igazságára a saját vagyonát,
elrontotta a saját hivatását. Ez volt az idealizmus. Ezért is
megkapta a büntetését. A saját bátyja, védencze bérlett ellene
orgyilkosokat s kiűzte a világba. Még megköszönhette, hogy nem a
«világból»!</p>
<p>Rossz gondolatoktól üldözve bandukolt előre. Egy útfordulónál
nyilást engedett a sűrű erdő, mely a hegyet fedi s ott látta maga
előtt a nyugvó óriást: Bécs várost, zegzúgos veres bástyáival,
közepéből kimagasló felséges tornyával. Visszaborzadt tőle. Neki
ettől a jeltől, a mint meglátta a földhatáron, el kellett volna
futni.</p>
<p>S most még egyszer bele menjen? Végig koldulni a kegyelmes
patronusokat, s a kegyetlen jó barátokat? – Inkább hajót vontatni
kötéllel napszámba!</p>
<p>A szép fasorok között kőpadok voltak. Ott látott magában
üldögélni egy öreg urat, zöldbe csavarodó szőke parókában.
Megszólította.</p>
<p>– Ugyan, édes úr, nem tudná ön nekem megmondani, merre találok
én egy olyan útat, mely a Kahlenbergről a Spinnerin am Kreuzhoz
vezet, a nélkül, hogy Bécsen keresztül kellene vándorolnom?</p>
<p>– Fiatal ember, mondá neki az öreg úr, üljön le ide mellém. No
csak üljön le. Mert lássa, ön egészen tévúton jár. S én önnek a
tévedését helyre akarom igazítani. Ön még fiatal: megjavulhat. A
germán fajnak a sajátsága az, hogy fiatal korában hajlítható, vén
korában merev. Tehát tanulja ön meg, hogy helytelenül ejti ön e
hegynek a nevét <span class="pagenum"><a name="Page_231" id=
"Page_231">-231-</a></span> Kahlenbergnek, épen úgy, mint az egész
bécsi nép helytelenül ejti, mert az nem kopasz hegy: ellenben
erdőkkel fedett. A régi okiratokban ezt úgy nevezik, hogy
«Kallenberg». A «Kallen» régi germán szó; így nevezték az ős
teutonok az ugatást; s mivel hogy itt volt a főherczegeknek s még
mai nap is itt van a kutyásháza, tehát azoknak a «Kallen»-je,
ugatása szerint neveztetett ez a hegy Kallenbergnek…</p>
<p>– Szent Isten! riadt fel Frigyes, hová jutottam? S azzal kettőt
ugorva egy helyett, iparkodott a tudós filologus körme közül
kiszabadulni. Csak akkor mert hátranézni, a mikor már nem
láthatta.</p>
<p>De egy hasznát mégis vette a filologiko-archeologikus
dissertátiónak. Azt, hogy a kutyaugatásra figyelmes lett. Az úttól
kissé befelé esett egy sárgára festett ház, az volt a főherczeg
kutyaistállója.</p>
<p>Itten megállt, azon gondolkozva, hogy bezörgessen-e? A
kutyapeczérek emberséges emberek szoktak lenni.</p>
<p>De alig állt meg a ház előtt, a mint annak hirtelen kinyilt az
ajtaja, s onnan egyszerre a nyakába esett – a jó bolond Jankó
inas!</p>
<p>Ott volt az egyik kezében a felső kabát, a másikban a kard.</p>
<p>Sírt is, kaczagott is a bolond fiu, úgy ölelte, csókolta a
gazdáját, majd megette.</p>
<p>No hát van mégis egy hű ember a világon!</p>
<p>– Csakhogy előkerültél gazdácskám! (a mazur mindenkit tegez).
Futottam én utánad, a mikor a sánczból elszaladtál, de nem tudtalak
utolérni; a klastromba meg nem eresztettek. Azóta folyvást itt
leslek a kutyásházban, éjjel-nappal. Ide beszegődtem kutyaetetőnek,
hogy rád várhassak.</p>
<p>Ez alatt feladta rá a kabátját, felkötötte a kardját.</p>
<p>– Aztán itt van a zsebemben az erszényed. Ötven arany van benne.
Egy sem hiányzik. Dehogy nyultam volna hozzá! A pisztolyaid is itt
vannak. <span class="pagenum"><a name="Page_232" id=
"Page_232">-232-</a></span></p>
<p>No hát van még egy becsületes ember is a világon!</p>
<p>– Ugy-e, nem megyünk többet vissza Bécsbe? Nem abba a
tömlöczvárosba: a Flaschenträgerek közé. Úgy elmegyünk, hogy hátra
sem nézünk, a míg a Szent-István tornya látszik.</p>
<p>– Szivemből beszélsz, szolgám. De hát merre? hová?</p>
<p>– Merre? Hová? Hát hogy kérdezheted. A honnan idejöttünk. Vissza
a drága jó mamához, Danczkába, aztán meg Elbingbe, ahhoz a nyájas,
jó indulatú szép menyecskéhez, a ki téged úgy szeretett, mintha
édes testvére volnál. Sehol sem volt nekünk olyan jó dolgunk.</p>
<p>Ezzel most már útba volt igazítva Frigyes.</p>
<p>A bűbájos Miranda képe egyszerre, mint egy vezérnemtő lobbant
fel előtte. A szenvedélyes hölgy, a ki mindent ád és mindent
kiván.</p>
<p>Hiszen most már nem is volt semmi oka rá, hogy ezt a lángra
lobbanó szenvedélyt gyanuval, gyűlölettel hűtögesse. Akár ő volt az
a rejtélyes női tanu, a ki Frigyes király hírét rontotta, Trenk
bátya becsületét eláztatta, akár nem ő volt: mi köze már ő neki
Frigyes királyhoz és Trenk bátyjához?</p>
<p>Lengyel Borussiában találkozhatik az anyjával és testvéreivel és
– Mirandával. Ezt jól mondá Jankó inas.</p>
<p>Tehát van még egy okos ember is a világon.</p>
<p>Jankó azonban még nem adta át az urának az erszényt az ötven
aranynyal.</p>
<p>– Tudod uracskám; ha én ezt az ötven aranyat most mind neked
adom, akkor ebből holnapután semmi sem marad, s mi mehetünk
patrizálni: te hegedülsz, én furulyálok. Hanem azt teszszük, hogy
kétfelé osztjuk. Huszonöt aranyat elsülyesztesz a zsebedbe, s azzal
ficsurkodol, míg benne tart; a másik huszonötből pedig én ellátom
az utazásunkat egész hazáig, kocsiról, lovakról gondoskodom,
szállást, étkezést fizetek: neked semmire sem lesz gondod; a mit
megtakarítok, az út végén kezedbe adom.</p>
<p>– Nagyon jó lesz, édes szolgám Jankó. Monda Frigyes,
<span class="pagenum"><a name="Page_233" id=
"Page_233">-233-</a></span> s szépen kétfelé osztotta a pénzét,
felét átadta a buta Jankónak s azzal egészen meg volt nyugtatva a
jövendője iránt.</p>
<p>Mert kell ahhoz bizonyos neme az áldott ostobaságnak, hogy az
ember a pénzzel bánni tudjon.</p>
<p>No most aztán szépen bele volt igazítva megint az életszekere a
realizmus vágányába: gondtalan napok, könnyelmű élet, szép asszony
mosolygó arcza; semmi magas czél! Ez a szép élet.</p>
<p>Csak az az egy baj a realizmusban, hogy annak az életben van egy
alkatrésze, a mi a költészetben romboló hatást gyakorol: ez a
véletlen.</p>
<p>Hátha a realistikus hőst, mikor épen útban van egy realistikus
hőstettet elkövetni, egy még realistikusabb ficzkó véletlenül főbe
kollintja, mi lesz akkor a regényből? Pedig az életben ez így
szokott lenni.</p>
<p>Egy ideig a véletlen szolgailag kezére játszott az ifju
kalandornak.</p>
<p>Nürnbergbe megérkezve, ott találta az orosz hadsereg
főhadiszállását, melyet Erzsébet czárnő Németországba – a békét
helyreállítani – küldött. A parancsnok Liewen tábornok volt, Trenk
Frigyesnek anyai részről közel rokona. Elébb egy jó pajtásával
akadt össze, Butskow őrnagygyal, a kit bécsi orosz rezidens korából
ismert. Ez bemutatta őt a tábornoknak. Liewen teljes rokoni
szeretettel fogadta az ifjut: felszólítá, hogy lépjen orosz
szolgálatba, a mihez annak különben is nagy kedve volt s azonnal
kinevezte századosnak a tobolszki dragonyos ezredhez.</p>
<p>Volt tehát már rangja és egyenruhája. Az utóbbi ugyan nagyon
megapasztá a Jankó erszényét, ámbár az orosz tisztek e tekintetben
nem voltak olyan fényűzők, mint a burkusok. Kék kabátot viseltek
rézgombokkal és szarvasbőr nadrágot.</p>
<p>Hanem hát még ez nem elég arra, hogy az ember egy szép asszonyt
elszöktessen. Frigyesnek mindössze huszonkét <span class=
"pagenum"><a name="Page_234" id="Page_234">-234-</a></span> arany
ágaskodott a zsebében. A hópénze volt negyven rubel; de azt csak
utólag fizették.</p>
<p>Hadakozásra nem került a dolog, egy kardcsapást sem mértek. A
hadviselő felek megkötötték a békét s az orosz hadcsapatok
visszasétáltak.</p>
<p>A morvaországi Prosznitzban téli szállást tartott az orosz
fővezér, a hol Erzsébet czárnő trónralépésének évfordulóját nagy
fénynyel megünnepelték. Liewen tábornok fényes bált adott a czárnő
tiszteletére.</p>
<p>A táncz után következett a játék. A tábori főorvos fáró bankot
adott a tiszt urak kedvéért.</p>
<p>Csaknem hihetetlen, de mégis igaz, hogy Trenk Frigyes ekkor
látott először életében szerencsejátékot. Frigyes király
tisztjeinek szigorúan meg volt tiltva a hazardjáték; a legkisebb
áthágást várfogság, degradátió követte; Bécsben pedig ugyan nem
volt alkalma rá. A börtönben csak társasjátékokat míveltek.</p>
<p>Itt most egyszerre garmadával látta maga előtt az aranyat. Az
aranynak van a legnagyobb mágnes-ereje. Az asztalon csillogó arany
képes odahúzni egy embert magához, a zsebében levő aranynál
fogva.</p>
<p>Frigyes egyszer csak azon vette észre magát, hogy ő is ott ül a
kártyázók között. Azt hitte, mint minden neofita kártyás, hogy
Fortuna istenasszony örül, hogy szerencséje lehet egy új imádót
tisztelhetni társaságában s siet szolgálatára lenni.</p>
<p>Rövid fél óra alatt elvesztette az utolsó aranyát is.</p>
<p>Vörösre pirulva a szégyentől és boszuságtól, kelt föl a
kártyaasztaltól s hazatámolygott a szállására.</p>
<p>Az üres zseb teli van lelkiismeretfurdalással.</p>
<p>Még meg volt a két drága pisztolya. Azokért kinált már neki
Vojcsikow tábornok húsz aranyat.</p>
<p>Arra gondolt, hogy most rögtön eladja a pisztolyait s aztán
azoknak az árával visszamegy a bálba s erőszakolja a
szerencsét.</p>
<p>Ezen a szent napon azonban az volt a jó orosz szokás,
<span class="pagenum"><a name="Page_235" id=
"Page_235">-235-</a></span> hogy minden ember, a kinek lőfegyvere
volt, üdvlövéseket durrogatott az ablakából ki az utczára. Frigyest
is magával ragadta ez a lövöldözési szenvedély. S ha már meg
kellett válnia a szép pisztolyaitól, hát legalább a puskaporát el
akarta lövöldözni a czárnő tiszteletére s elkezdett az ablakából
durrogatni ki az utczára; a Jankó töltötte a pisztolyokat. Egyszer
aztán az egyik pisztolynak a csöve szétszakadt a kezében s egy
szilánkja a Jankónak a pofájába furódott, a másik a saját tenyerét
sebzé meg.</p>
<p>A Jankó káromkodott; de még jobban Frigyes. Oda a húsz arany!
Kevésbe mult, hogy azt a másik töltött pisztolyt a saját homloka
ellen nem fordítá.</p>
<p>De mégis okosabb bolondot gondolt ki.</p>
<p>– Mennyi pénz maradt még a zsebedben? kérdé a jajgató
inastól.</p>
<p>– Három arany.</p>
<p>– Ide vele!</p>
<p>Elvette tőle az utolsó három aranyat s azonmódon, vértől csepegő
tenyérrel, visszarohant a bálba – kártyázni.</p>
<p>S úgy látszik, hogy a véres kézben van valami babona.</p>
<p>Nem vesztett már. – Rövid perczek alatt visszanyerte a húsz
aranyat. Azt azután, mint bölcs, takarékos gazda, eldugta a
zsebébe: a fölösleggel tovább játszott. Egy óra mulva
felrobbantotta a doktor bankját: az arany garmada ő eléje
halmozódott. Akkor másik bankadó jött: azzal is tusára kelt. Azt is
levetkőztette tisztára. Reggel felé az egész társaság pénzét mind
összeseperte. Mikor a játékot abbahagyták, hatszáz arany hevert
előtte.</p>
<p>Ez volt Frigyesnek az első és utolsó szerencsejátéka
életében!</p>
<p>Hatszáz arany már pénz! Azzal már lehet kalandra kiindulni.</p>
<p>Trenk Frigyes e hatszáz aranyas játéksikere után egy igazán
megható dissertatiót irt a játékszenvedély ellen, melyben inti az
ifju nemzedéket, hogy őrizze meg magát <span class=
"pagenum"><a name="Page_236" id="Page_236">-236-</a></span> e
romboló démon incselkedései ellen. Igaz ugyan, hogy valami harmincz
évvel később irta ezt a kegyes értekezést a megtörtént esemény
után; de a mi annak ethikai értékéből semmit sem von le.</p>
<p>Akkor hevenyébe nem igen jutottak eszébe ezek az erkölcsnemesítő
contemplatiók.</p>
<p>Ellenben (német frázist használva) szertelenül magasra duzzadt a
kakastaréja vakmerő vállalkozásokra.</p>
<p>A mint az idő kinyilt, az orosz hadsereg hazájába térésre
készült. Száznegyven maródi volt közöttük, a kik nem tudtak a maguk
lábán masirozni.</p>
<p>Trenk Frigyes azt a gratiát kérte ki a nagybátyjától, a
fővezértől, hogy bizza ezeknek a Lázároknak a haza szállítását ő
reá; ő különösen szereti az ispitályosokat ápolni.</p>
<p>No, majd meglátjuk ennek a szamaritánusságnak a minőségét!</p>
<p>Megkapta a kommissziót.</p>
<p>Akkor aztán Krakkótól kezdve a Visztulán vitte magával hajókon a
beteg orosz katonákat Danckáig. Annak a kikötőjéből azokat Rigába
kellett szállítani a tengeren át.</p>
<p>Danczkában pedig akkoriban épen nem volt orosz hajó. E szerint
várni kellett, a míg a sors intézkedése egyet oda hoz.</p>
<p>Ebbe egy kis idő beletelt; s ennek a haladéka alatt Trenk
Frigyes ráért – volna Elbingben kellemetes meglepetést okozni
megjelenésével a szép Mirandának.</p>
<p>El is indult lóháton, a Jankó inasával – a kommandót átruházva
Platen hadnagyra – az ermelandi püspökmegyébe, a hol egy faluban
megállapítá a légyott szinhelyét.</p>
<p>Ő ugyan Liewen tábornok előtt azzal indokolta ezt a félreugrást,
hogy az édes anyjával, a hugával és az öcscsével akar találkozni, a
kik mind ezen a tájékon laknak. Az előzményeket tekintve azonban,
több mint bizonyos, hogy Miranda circei alakja volt az, a mi őt ide
csalogatta. <span class="pagenum"><a name="Page_237" id=
"Page_237">-237-</a></span></p>
<p>Ekkor vágott közbe aztán az a még realistikusabb véletlen, a mit
fentebb jeleztünk.</p>
<p>Mikor már Frigyes a Jankóval együtt szépen megérkezék abba a
faluba, a hol Mirandával kellett találkoznia, a fátum arra vette,
hogy a szállását elhagyva, áttekintsen a szemközt fekvő korcsmába,
a hol parasztlegények tánczoltak nagy trombitaszó mellett.</p>
<p>Abban a faluban pedig az történt, hogy épen a megelőző napokban
jártak ott porosz verbunkosok s azok egy jómódu mazurnak a fiát
ravaszul leitatták s aztán részeg fővel elvitték magukkal burkus
rekrutának. E miatt a polyák fiatalság fel volt dühödve az idegen
katonák ellen. Mikor Frigyes belépett a kocsma-udvarra, azt hitték
(a szarvasbőr nadrágjáról), hogy ez az a burkus toborzó tiszt s
nosza neki estek fütykösökkel, a nélkül, hogy szót váltanának
vele.</p>
<p>Trenk Frigyes kettőt nyakon kapott közülök s ezeknek a fejét
odaverte a falhoz; de a többi ütötte, a hol érte.</p>
<p>A Jankó inas ijedtében bebujt a sütőkemenczébe. A két pisztoly
is a táskájában volt.</p>
<p>Jó szerencsére maga a korcsmáros, meg egy vadászlegény segélyére
rohant Trenknek: ő is egy dorongot kapva a kezébe, egyesült erővel
szétverték a garázda ficzkókat s urai maradtak a csatatérnek.
Azonban Trenk Frigyes úgy össze-vissza volt agyabugyálva (az orrát
is betörték), hogy alig maradt rajta emberi ábrázat.</p>
<p>Vérben fagyban hagyva, nehogy a többi parasztok agyonverjék,
hirtelen felkapott a lovára. S a kályhából előkerült Jankó inas
támogatása mellett, valahogy megmenekült ebből a kelletlen
mulatságból s nagy nehezen eljutott egy olyan helységbe, a hol
kirurgust talált, a ki a sebeit bekötözze. Ezt a tréfát azonban
nyolcz napig megfeküdte: a nyaka, a karja össze volt zúzva.
Gyökeresen ki volt gyógyítva a szerelmes kalandvágyból.</p>
<p>Ilyenek ám a véletlenek, a mik a realisztikus regényeket tönkre
silányítják. <span class="pagenum"><a name="Page_238" id=
"Page_238">-238-</a></span></p>
<p>Azt mondja Frigyes úrfi, hogy ezen baleset miatt nem
találkozhatott a találkozóra siető édes anyjával. Az meg útközben
felfordult a hintajával s karját törte. A hugának meg az anyját
kellett ápolni. Ezért nem találkozhatott velük össze soha
többé.</p>
<p>Hogy Miranda asszonynak mije tört el? Azt nem jegyezte fel a
naplójába.</p>
<h2><span class="smaller">II. FEJEZET.</span><br />
IGAZI OROSZOSAN.</h2>
<p>A nesszeli parasztlegények fütykösei alaposan elrontották az
idyllt: Frigyesnek, a mint sebeiből kiépült, sietnie kellett
Danczkába, a betegszállítmányához. Orosz hajó még mindig nem
vetődött a kikötőbe.</p>
<p>Danczka határváros a Visztula torkolatánál lengyel részről, a
mint a város kapuján kilép az ember, már az út tulsó oldalán a
fehér-fekete határczölöpöt látja, a porosz egyfejű fekete sassal;
az útfélen fekvő korcsma már Burkusországban van.</p>
<p>Trenk Frigyes annyira elbizta magát a muszka egyenruhájában,
hogy mindenféle válogatott henczegést mert elkövetni. Az orosz
rezidens által adott bálban elvitte mazurkatánczba a porosz
rezidens feleségét s a férj szeme láttára körömszakadtig udvarolt
neki.</p>
<p>Az orosz rezidens volt Scheerer úr, a porosz pedig Reimer úr:
mind a kettő a saját országának a képviselője lengyel földön.</p>
<p>Ez még nem volt elég a pajkoskodásból; de még a porosz rezidens
mellé sorolt katonai attaché-val is barátságot kötött, holott jól
sejthette, hogy az is udvarol a szép rezidensnének. Hisz azért
attaché.</p>
<p>Ennek az úrnak a nevét csak egy N. betűvel találjuk jelezve.
<span class="pagenum"><a name="Page_239" id=
"Page_239">-239-</a></span></p>
<p>Derék legény volt; egyike azoknak a katonáknak, a kiket olyan
helyre küldenek, a hol nem lehet ellenségbe botlani.</p>
<p>Hogy mit tudott barátkozni ezzel a pipogya emberrel Trenk
Frigyes? azt nehéz kitalálni. Tetszett neki, hogy van egy bolondja,
a kit leitathat, a kinek az élményeivel eldicsekedhetik, a kinek
pénzt kölcsönözhet.</p>
<p>A legveszedelmesebb játékot űzte!</p>
<p>Jó szerencséje volt, hogy az ő nagy zsenialitását ellensulyozta
az inasának az ostobasága.</p>
<p>Jankó inas, a gazdája példája után, N. kapitány szolgájával
kötött czimboraságot. – S az inasok között még létezik igaz
barátság. Soha sem hallotta még a világ, hogy két inas párbajt
vívott volna.</p>
<p>Egy este, mikor az urának a csizmáit lehúzta, azt mondta a
Jankó:</p>
<p>– Kapitánykám! Ugyan vigyázz ám ezekre a szép bagaria
csizmáidra, hogy be ne sározd burkus földdel. Tu dod-e, hogy a te
kedves czimborád, N. kapitány, téged el akar fogatni s lánczraverve
elvinni Frigyes királyhoz? Most beszélte nekem az inasa.</p>
<p>Trenk Frigyes meghökkent erre a szóra.</p>
<p>– Végy ki négy aranyat a zsebemből, vidd el annak az inasnak,
mulassatok egyet. Aztán igérd meg neki, hogy ha a gazdája elcsapja
(az éhenkórász), én magamhoz fogadom s gondoskodom a sorsáról.</p>
<p>A Jankó úgy tett: elvitte magával a korcsmába a pajtását, vígan
mulattak; reggelre kivette belőle az egész kabalát.</p>
<p>A terv a porosz rezidens tudtával kovácsoltatott:</p>
<p>Trenk Frigyes a porosz kapitánynyal naponkint szokott
sétalovaglást tenni Danczka elővárosába, melynek «Langfuhr» a neve.
Gyönyörű egy utcza, két oldalt százados terebély hársfákkal
szegélyezve, melyeken túl kőpartú árok fut végig a házak előtt,
azon pedig kőhidak vezetnek a házak kapuihoz; az épületek
erkélyformán nyulnak ki az <span class="pagenum"><a name="Page_240"
id="Page_240">-240-</a></span> emeleteikkel az utczára, s ezeknek
az ablakaiból csinos nőarczok mosolyognak alá. Kellemes sétány.</p>
<p>Ha két lovas tiszt végig sétál ezen a hársfás úton, lehetetlen,
hogy szép asszonyokról ne beszéljen egymással.</p>
<p>Csakhogy azokat nagyon őrzik!</p>
<p>A legközelebbi séta alkalmával azt fogja mondani (a terv
szerint) a porosz kapitány Frigyesnek: «Tudok én egy szép
menyecskét, a kit nem őriznek lakat alatt. A szép korcsmárosné
Darinka. Az asszony szép, a férje okos. Itt van a korcsmája a kapun
kívül, mindjárt az út mellett.»</p>
<p>Trenk Frigyes kapni fog rajta. Hevesvérű a legény! Bomlik a szép
asszonyokért. Nem lesz nehéz rávenni, hogy leszálljon a lováról a
kapu előtt, s aztán a barátjával karöltve átsétáljon a határ-úton a
vendéglőig. Ott pedig már lesbe van állítva nyolcz burkus káplár, a
verbunkos osztályból. Azok a vendéglőbe belépő Trenk Frigyest
egyszerre megrohanják, megkötözik, a száját betömik, aztán bedobják
egy zárt hintóba s lovas katonák fedezete alatt elvágtatnak vele.
Az inasát is lefülelik, hogy lármát ne csaphasson a városban.</p>
<p>Hát ha Trenk Frigyes csak az édes eszétől kért volna tanácsot,
az azt mondta volna neki: «Kelepczét készítettek a számodra? Ergo:
ne menj bele». – S ezzel vége lett volna a tréfának. De Frigyest
gyakran elragadta a szenvedély hippogrifja.</p>
<p>«No megállj, bruder!»</p>
<p>A mint másnap odajött hozzá N. kapitány, a délutáni sétát
proponálni a Langfuhron végig, azt mondta, hogy vállalkozik rá, de
csak holnap: ma inspekcziója van. – Aztán rögtön felment az orosz
rezidenshez, s elmondta neki az egész cselszövényt, közölve vele a
saját tervét, mely szerint ő viszont ma éjjel hat katonát a saját
orosz csapatjából el fog rejteni az út melletti vendéglő közelében
levő rozsföld mögé, s azok abban a pillanatban, a mikor őt a
burkusok el akarják fogni, egy pisztolylövés jeladására
<span class="pagenum"><a name="Page_241" id=
"Page_241">-241-</a></span> előrohannak fegyveresen, s akkor ő
fogja el a burkusokat.</p>
<p>A derék Scheerer úr mind a két tenyerével befogta a füleit.</p>
<p>– Nekem ne mondj ilyen bolondokat! Tedd, a mit akarsz; de én nem
tudok felőle semmit.</p>
<p>Trenk Frigyesnek már eddig is elég sok volt a rováson. De ő azt
soha életében nem akarta észrevenni, hogy vétett valamit. Tökéletes
macska volt, a ki megeszi a kanári madarat s aztán bámul rajta,
hogy már most miért üldözik őtet? hisz a kanári madár jó volt.</p>
<p>Először a tilos szerelmeskedésével meggyalázza a király
családját, azután a Mirandávali kalandjával nevetséges hírbe hozza
magát a királyt. Majd meg kitör a börtönéből s csuffá teszi az
egész katonai apparatust, fügét mutat a zsarnoki hatalomnak. Ez még
mind hagyján, de azt a «jó szolgálatot» nem bocsáthatta meg neki a
király, hogy ő irányában a nagylelkűt játszotta, hogy Bécsbe ment
tisztára mosni a királyt. Az ilyen védelemért szoktak legjobban
megharagudni azok, a kik olyan magasan érzik magukat, hogy hozzájuk
a rágalom föl nem ér.</p>
<p>Most még ezzel a keresett kalanddal is meg kellett tetéznie a
terhei lajstromát. Abban a muszka egyenruhában kell valami
babonának lenni! Hogy a ki azt felvette, a lelkületet is suggerálta
vele.</p>
<p>A porosz rezidens, Reimer úr, már korán reggel kikocsikázott az
útféli vendéglőhöz. Frigyes a kémei által azt is megtudta.</p>
<p>N. kapitány hat órakor odajött hozzá lóháton s aztán ketten
együtt kilovagoltak a Langfuhrra, lovászaik kiséretében.</p>
<p>No ez az N. kapitány is együgyű fráter lehetett! Hogy nem szúrt
nála szemet az a nagy készület, a mivel Trenk Frigyes a kalandnak
neki indult. Két pisztoly az övébe dugva, görbe kard az oldalán!
Így nem szoktak szép asszony látogatására felkészülni. Mirevalók a
városon végig lovagláshoz a pisztolyok! <span class=
"pagenum"><a name="Page_242" id="Page_242">-242-</a></span></p>
<p>A sétány végén felszólítá a burkus kapitány Frigyest, hogy
szálljanak le a lovaikról, vezettessék azokat a lovászaikkal maguk
után s aztán sétáljanak a vendéglőig gyalog.</p>
<p>A két jó barát ballagott karöltve a vendéglő felé.</p>
<p>Az emeleti ablakban könyökölt a rezidens, Reimer úr,
pipázva.</p>
<p>– Jó reggelt, kapitány úr! Jó reggelt! Tessék csak feljönni. Itt
vár a jó früstök! Itt van a szép asszony.</p>
<p>Erre Trenk Frigyes mérgesen felelt neki vissza:</p>
<p>– No ha az úr már elfoglalta a szép korcsmárosnénál az én
helyemet, akkor én megyek vissza az úrnak a feleségéhez s
elfoglalom önnek a helyét.</p>
<p>S megfordult, hogy a lovához visszasiessen.</p>
<p>A porosz czimbora azonban most már belekapaszkodott a karjába s
erővel be akarta húzni-vonni a csárda kapuján.</p>
<p>Frigyes azután adott neki egy olyan pofont, hogy felbukott
tőle.</p>
<p>Erre rögtön előrohantak a lesben álló porosz verbunkosok, kurta
kardjaikat kirántva s megtámadták Trenket.</p>
<p>A jeladó pisztolylövésre azonban hirtelen felugráltak a
rozsvetésből a muszka katonák, puskával kezükben, s csunya nagy
káromkodással vetették magukat a burkusokra, a kiknél nem volt
semmi lőfegyver. Futottak is a jámborok, a merre tág volt a világ.
De négyet elfogtak közülök az oroszok.</p>
<p>Trenk Frigyes azokat menten lehúzatta az útszéli garádra, s
ötven botot veretett rájuk. Egy zászlótartónak megkegyelmezett, a
ki megnevezte magát s elmondta, hogy iskolatársa volt Trenk
öcscsének.</p>
<p>N. kapitány, a kaland gonosz fordulatát látva, futott vissza a
lovához; de Frigyes utána szaladt, utolérte, lehúzta a
nyeregből.</p>
<p>– No, te áruló, most húzz kardot és vívj meg velem, ha ember
vagy. <span class="pagenum"><a name="Page_243" id=
"Page_243">-243-</a></span></p>
<p>De hát az nem volt arra való ember. Hiszen ha jó katona lett
volna, nem küldte volna Frigyes király Danczigba. Reszketve húzta
ki a kardját s kétszer ki hagyta ütni a kezéből. Harmadszor aztán
Trenk Frigyes kikapta a muszka káplár kezéből a pálczát, azzal
verte végig az ellenfelét, a ki sírva, kezeit kulcsolva rimánkodott
neki, hogy őtet ne bántsa; hiszen nem ő a hibás, hanem a rezidens
úr: az csinálta ezt a komplotot.</p>
<p>– No hát, ficzkó, mondd el otthon, hogyan szokott Trenk Frigyes
az utonállókkal elbánni!</p>
<p>Azzal sietett vissza a vendéglőhöz, a bottal a kezében.</p>
<p>Ezt az egész tragédiát onnan az ablakból nézte a rezidens.</p>
<p>– No, most a mi scénánk következik, méltóságos uram! kiálta
Trenk a pálczát suhogtatva.</p>
<p>De biz ennek a jelenetnek nem állt helyt a rezidens úr, hanem a
korcsma hátulsó ajtaján kiszaladt, belevágta magát a készen álló
bricskájába s elvágtatott a maga hazájába. Trenk Frigyes csak a
czopfját kaphatta meg; de az a markában maradt. Paróka volt az.</p>
<p>S aztán még Frigyes azt a tréfát is megtette, hogy az elrabolt
parókát haza vitte a rezidens feleségéhez, férjének üdvözletével, a
ki e becses emléket küldi ő általa.</p>
<p>Valami hallatlan botrány volt ez!</p>
<p>A danczkai polgármester meghagyta a cenzoroknak, hogy a német és
lengyel hirlapokból minden ide vonatkozó hírt irgalom nélkül
kitörüljenek.</p>
<p>De azért Frigyes királynak mégis tudomására esett az egész
inzultus. A hazamenekült rezidens, mint szemtanú, elbeszélt
mindent. Frigyes király haragját ez az eset az engesztelhetlen
kegyetlenségig fokozta. S ez szolgál alapjául Trenk Frigyes
életéből a legviszontagságosabb évtizednek. Azokért a botütésekért
rettenetes lett a boszúállás.</p>
<p>A porosz miniszter, Holz úr, nem is késett a danczkai eset miatt
panaszt emelni az orosz kanczellár Bestuseff <span class=
"pagenum"><a name="Page_244" id="Page_244">-244-</a></span> gróf
előtt, s elégtételt követelni; az orosz udvari körökben azonban
olyan igazi oroszosnak találták Trenk Frigyes elbánását, hogy
nemcsak semmi fegyelmi eljárást nem indítottak meg ellene, hanem
még nagy érdeklődéssel várták a híressé lett kalandor megérkezését,
a ki az orosz katonai pályát ilyen sokat igérő vitéz tettel
nyitotta meg.</p>
<p>Annyi bizonyos, hogy ezzel egyszerre felszállt a csillaga.</p>
<p>Ha szándékosan tette volna, okosságnak kellene nevezni a
közberontását.</p>
<h2><span class="smaller">III. FEJEZET.</span><br />
MÉG AZ OROSZNÁL IS OROSZABB.</h2>
<p>– De már most, édes kapitányom, hordjanak el a szelek innen
Danczkából! szólt Frigyesnek e kaland után a jámbor Scheerer úr, az
orosz rezidens. Itt a gályád a kikötőben, pakold fel a maródiaidat,
aztán eredj Isten hírével a tengerre. A te szerencséd lesz, ha bele
nem fulsz.</p>
<p>Frigyes még egy bucsulakomát adott a danckai czimboráinak, a hol
jól ettek, ittak, a mi mind nem szükséges előkészület a tengeri
utazáshoz.</p>
<p>A nagy dáridó következései nem is maradtak el; a mint a
Visztula-torkolatból a sík tengerre kieveztek s ott a vitorlákat
kifeszíték, erős nyugati szél kezdett fujni, a tenger felduzzadt, a
hajót egyik oldalról a másikra dobálta. Trenk Frigyes is
tapasztalá, a miről már híres nagy hősök tanuskodnak, hogy a
tengeren megszünik minden vitézi indulat.</p>
<p>Trenknek most már két inasa volt: a Jankó mellé most még a
Brankót is elhozta, N. kapitány hátrahagyott inasát, a ki iránt
hálára volt lekötelezve a felfedett cselszövényért. Ez a két fiu
szerencséjére tengerálló volt: nem kapták meg a hajón a nehéz
nyavalyát. Nem úgy a gazdájuk, <span class="pagenum"><a name=
"Page_245" id="Page_245">-245-</a></span> a kit azonnal elővett a
tengeri betegség, a mint a hajót lóbálni kezdték a hullámok.</p>
<p>Éjfél felé azonban, mikor legkeservesebben nyavalygott a függő
ágyában, odajött hozzá a Jankó s ijedt képpel mondá:</p>
<p>– Uram! Nagy baj van!</p>
<p>– Tudom, fajankó! ha nem jelented is. Elsülyedünk.</p>
<p>– Az még kismiska, hogy elsülyedünk. Nagyobb baj van.</p>
<p>– Neked kismiska, mert te nem fulladsz a vízbe, akasztófa
kandidátusa. Hát mi az a nagyobb baj?</p>
<p>– Az, hogy a kormányos a pillaui kikötő felé irányozza a hajót,
oda akar a szélvész elől bemenekülni.</p>
<p>– A pillaui kikötőbe! riadt fel Frigyes s úgy elfelejtette
egyszerre a tengeri betegséget, hogy kiugrott a hamakból. A nagy
rémület heroikus kurát vitt rajta véghez. Akkor oda vagyunk
falustól! Pillau porosz kikötő: ott engem minden tiszt ismer. Ha
odamegyünk, nyakon fognak s majd lesz nekem a langfuhri
dinomdánomért.</p>
<p>Azzal hirtelen felöltözött, övébe dugta a pisztolyait, az
inasait is fölfegyverzé s rohant föl a fedélzetre.</p>
<p>– Hova igyekszünk? kérdezé a hajós patróntól.</p>
<p>– A pillaui kikötőbe.</p>
<p>– Megtiltom önnek, hogy az egyenes irányból eltérjen.</p>
<p>– Én nem térek el; de a szél visz oda.</p>
<p>Erre nem vesztegetett több szót, hanem felrohant a
kormánypadra.</p>
<p>– Fordítod mindjárt a hajót a szél ellenében? kiálta a
kormányosra.</p>
<p>– Nem bolondultam meg. Ki parancsol nekem?</p>
<p>– Ez a pisztolyszáj ni!</p>
<p>S azzal a kormányos homlokának szegzé a pisztolyt.</p>
<p>Annak válogatása volt a bizonyos halál, meg a lehetséges halál
között.</p>
<p>Azzal a két inas is belekapaszkodott a timon-rudba s a
kormányost erőnek erejével kényszeríték a hajó irányát
megváltoztatni s a magas tengerre visszavezetni. <span class=
"pagenum"><a name="Page_246" id="Page_246">-246-</a></span></p>
<p>A százötven maródi katona a hajó mélyében khorust üvöltött a
kínok s a kétségbeesés gyötrelmei között; de százötven beteg
embernek összevéve sincs annyi bátorsága, hogy egyetlen vakmerő
emberrel szembeszálljon.</p>
<p>A hajót az egekig dobálta a hullám.</p>
<p>Jó szerencse, hogy csak egy futó zivatar volt. Hajnal előtt
felszakadtak a felhők, kiderült az ég, a tenger lassankint
lecsendesedett; a vitorlákat ismét fel lehetett feszíteni s azután
kedvező széllel haladt a hajó Rigáig s szerencsésen befutott a
kikötőbe.</p>
<p>Trenk Frigyes a rábizott százötven ispitályost partra szállítá s
beszámolt velük a rigai kormányzónak, De Lacy tábornagynak.</p>
<p>Azonban a hajós patron is ott jött a sarkában, előadva a
keserves panaszát a mult éjszakai hatalmaskodásért.</p>
<p>A tábornagy kérdőre fogta Trenket, hogy merte koczkáztatni
százötven ember életét ily vakmerő módon.</p>
<p>– Uram! felelt Frigyes. Nekem parancsom volt Lieven tábornoktól,
hogy én százötven katonát hajóháton Rigába hozzak. Úgy tanultam,
hogy az orosz katonáknak nem szabad az utakban és módokban
válogatni, hanem menni kell egyenes irányban, a hová küldik. A
katonákat elhoztam: itt vannak épkézláb. A magam élete csak olyan
veszélyben forgott, mint az övék. Azt hiszem, hogy ez egészen
oroszosan volt végrehajtva.</p>
<p>– Még valamivel oroszosabban is a kelleténél, mondá de Lacy
(francziául). Aztán a hajós patronra mordult: «Elmehet kend! Nincs
semmi keresete».</p>
<p>Hanem aztán négy szem között előfogta a kormányzó Trenket, hogy
már most, mint fiu az apjának, mondja meg igazán, hogy mi indította
erre a heroizmusra.</p>
<p>Trenk Frigyes aztán megmagyarázta neki a dolgát.</p>
<p>«Jobban félek a poroszok börtönétől, mint a tenger fenekétől!»
<span class="pagenum"><a name="Page_247" id=
"Page_247">-247-</a></span></p>
<p>De Lacy igazat adott neki, s kedvező értesítéssel bocsátá el
Moszkvába.</p>
<p>Trenk Frigyes megérkeztét megelőzte a híre: egy hős, a ki még a
viharos tengerrel is daczol és hős marad!</p>
<h2><span class="smaller">IV. FEJEZET.</span><br />
A SZERENCSE CSILLAGA.</h2>
<p>A czárnő udvara Moszkvában volt. Frigyesnek oda kellett vinni az
ajánló leveleit, melyeket nagybátyjától, Liewen tábornoktól kapott.
Két uti társa volt: Oettinger és Weisman. Amaz alezredes, ez
hadnagy. Mind a kettő német. Ezek már ismerősök voltak az orosz
udvarnál, s előre tudtak értesítéseket adni az új embernek.</p>
<p>Oettinger házibarát volt a kanczellárnál, Bestuseffnél. A
kanczellárné büszke szépség. No, csak úgy a megjelenésére nézve
büszke. Frigyes megigérte, hogy respektálni fogja az anciennitás
jogait s hors concours marad.</p>
<p>Oettinger maga vezette be Frigyest Bestuseff kanczellárhoz, a ki
a házibarát ajánlatára igen szivesen fogadta az ifju urat.</p>
<p>Moszkva hemzsegett akkoriban az idegen tisztektől.</p>
<p>Alig kóborolt végig az utczán Frigyes, már ismerősre talált,
gróf Hamiltonra, a kit Bécsből ismert. Az megint elvezette gróf
Berneshez, az osztrák nagykövethez. Ez is kedélyes czimbora volt:
kapitányból lett nagykövet. Ismerte híréből Trenket. Ezt is, meg a
bátyját is. Meghívta magához ebédre. – Ott ismét egy régi
ismerőssel került össze: az angol nagykövettel.</p>
<p>Ugyanaz a lord Hyndtforth volt az, a ki előtt Frigyes király úgy
feldicsérte Frigyest a beneschaui híres széna-szalma hódítójárat
után a tábori sátorában.</p>
<p>Lord Hyndtforth nevetve üdvözlé Frigyest, mikor meglátta.
<span class="pagenum"><a name="Page_248" id=
"Page_248">-248-</a></span></p>
<p>– Ah! C’ est un matador de ma jeunesse!</p>
<p>– Tempi passati! mondá Frigyes. A min aztán mind nagyot
nevettek. Úgy látszott, hogy közpletyka volt már az ő eddigi
kalandos élete.</p>
<p>Az osztrák nagykövet lakomájából lord Hyndtforth magához vitte
Frigyes úrfit s atyai gondoskodással vallatóra fogta.</p>
<p>– Hát mi hozott tégedet ide, fiacskám?</p>
<p>– Ide jöttem kenyeret és becsületet keresni; mindkettőt
elvesztettem Poroszországban, a nélkül, hogy valami bűnöm lett
volna.</p>
<p>– Hagyd el, fiacskám! Tudom én jól, hogy mi bűnöd volt, a miért
odahaza üldözőbe vettek. No hát itt Moszkvában csak szedd elő azt a
bűnödet, mert azt itt az erények közé számítják. Van-e sok
pénzed?</p>
<p>– Mindössze harmincz aranyam van.</p>
<p>– Hiszen nemrég hatszáz aranyat nyertél Liewen lakomáján.
Megetted már?</p>
<p>– Én nem. Hanem az a százötven ispitás, a kiket rám biztak. Nem
birtam elnézni, hogy a nyomorultak a száraz kétszersültet egyék,
mindennap stsi-levest csináltattam a számukra, hogy skorbutot ne
kapjanak.</p>
<p>– Itt van ni! A régi bolondság! A közkatonákat traktálja
stsi-levessel! Más tiszt hagyta volna a Lázárok felét elhalni
skorbutban, s a ranzionjukat zsebre vágta volna. No hát ide
hallgass. Szerénységgel, virtusokkal ebben az országban semmire sem
mégy. A magasabb körökben a koldulás tiltatik. Neked egyszerre nagy
feltünéssel kell a fényes társaságokba betoppannod: nem könyörögve,
hanem hódítva. Ahhoz fényes egyenruha kell, szép paripák, gyémántos
gyűrűk, bőkezű borravalók.</p>
<p>– Ahhoz én mind értettem néha napján. De hogy telik ez ki
harmincz aranyból?</p>
<p>– Hát nincs-e nagy neved? Egy báró Trenk! egyenes örököse a
híres Trenk pandurvezérnek, a kit a napokban fognak lefejezni, s
akkor egyszerre sokszoros milliomossá <span class=
"pagenum"><a name="Page_249" id="Page_249">-249-</a></span> fogsz
lenni. Erre kapsz hitelt. Hogy mekkora uzsorára, azt ne
kérdezd.</p>
<p>– De egyszer mégis csak vissza kell fizetnem a kölcsönt, s akkor
a becsületem forog veszendőben.</p>
<p>– Ne búsulj! Addig rád talál a szerencse. Aztán a végső esetben
én is itt leszek, meg a többi barátaid: nem hagyunk elmerülni.</p>
<p>Trenk Frigyes megfogadta a jó tanácsot s beszerzett minden
pompát, egyenruhát, paripát «hozom»-ra. S a délczeg gavallér előtt
két szárnyával tárult ki minden ajtó; nevét aureolával vette körül
az a kettős czím: «a pandurvezér Trenk örököse; Amália herczegnő
kegyencze, a kire a porosz király haragszik». Amaz a férfiakat, ez
a hölgyeket igézte meg.</p>
<p>Egy este egész felhevülten, szinte elfulladva rohant fel lord
Hyndtforthhoz Frigyes.</p>
<p>– No mi baj, fiacskám?</p>
<p>– Engedje meg mylord, hogy hálámat elrebegjem.</p>
<p>– Miért?</p>
<p>– Mylord engem nagy zavarból segített ki. Holnap fizetnem
kellett volna s egy rubelnek sem voltam ura. Ebben az órában
kopogtat be hozzám egy bankügynök s prezentál egy váltót, melyre
nekem ezer aranyat fog azonnal leszámlálni. Le is számlálta.</p>
<p>– S hogy kerülök én ebbe az ügybe?</p>
<p>– Én azt hittem, hogy mylord volt olyan kegyes.</p>
<p>Lord Hyndtforth nagyot nevetett.</p>
<p>– Nem, fiacskám! Annyira nem vagyok beléd szerelmes! Keresd más
függöny alatt titkos jóltevődet. – Nem nézted meg annak a
kifizetett váltónak a keletét?</p>
<p>– De igen. Berlin volt fölül felirva.</p>
<p>– S olyan gyönge fantáziád volna (hogy ne mondjam: memoriád),
hogy nem tudnád kitalálni, vajjon ki lehet az a jóltevő tündér, a
ki a hajadba markol s kihúz a vízből, ha Berlin van a váltójára
irva?</p>
<p>Frigyes elpirult. <span class="pagenum"><a name="Page_250" id=
"Page_250">-250-</a></span></p>
<p>– Megvallom, hogy nem mertem ő rá gondolni. Azt hittem, hogy
végképen megfeledkezett rólam. Utolsó levelét és nemes részvéte
jelét Elbingben létem alatt kaptam, fogságból kiszabadulásom után.
Azóta nem irt hozzám levelet; pedig én többször irtam neki Bécsből:
választ sem adott.</p>
<p>Lord Hyndtforth komoly hangra fordította a beszédét.</p>
<p>– Lásd édes fiam, te neked elég szép eszed volna, ha a
bolondságaid az egyensúlyt ingadozásba nem hoznák. Te csodálkozol
azon, hogy Amália herczegnő a te bécsi leveleidre még választ sem
adott. Hát mit csináltál te Bécsben? Állj csak a tükör elé és
kérdezd meg magadtól. Segítségére futottál annak a Trenknek, a
pandurvezérnek, a kinek a neve a leggyűlöletesebb egész
Németországban, a ki romokat és temetőket hagyott maga után
mindenütt, a hol rabló hordáival megjelent; a ki tönkre
silányította ördögi kalandozásaival Frigyes királynak egy
hadjáratát, elrabolta a kincseit, s dicsekedett velük; a kinek a
nevét meggyalázó, nevetséges összeköttetésbe hozták Frigyes
királyéval. S mikor ezt a mindenkitől gyűlölt és rettegett dæmont
végre a saját kormánya bele akarja fojtani a vízbe, sárba: akkor te
odarohansz, kiemeled a vízből, megtisztítod a sártól, míg ez ostoba
szolgálat közben ő buktat tégedet alá, hogy a hátadon kimászszon.
Hát azt gondolod, hogy téged ezért Berlinben megszerettek?</p>
<p>– De mikor igazsága volt!</p>
<p>– Az is helytelen felfogás! Igazsága lehetett azokkal a vádakkal
szemben, a miket a birák ellene kikoholtak; de el volt itélve a
közvélemény által. A víziszonyos állattal is igaztalanságot
követnek el, mikor főbelövik. Megölik, hogy ne harapjon. Hidd el
nekem, hogy a te buzgó törekvésed Bécsben nagybátyád
kiszabadítására nagyobb elkeseredést okozott ellened Berlinben
minden egyéb szeleburdiságodnál. A herczegnő is ezért nem válaszolt
a leveleidre. – Most már újra feléd fordítja a régi kegyességét.
Ezt a pénzt ő tőle kaptad. Ha ő maga nem tehet boldoggá, azt
akarja, hogy másnál találd fel a boldogságodat. <span class=
"pagenum"><a name="Page_251" id="Page_251">-251-</a></span></p>
<p>Lord Hyndtforth ettől kezdve valóságos iskolázás alá fogta a
védenczét. Frigyesnek naponkint el kellett járnia hozzá néhány
órára s ezalatt annyi nagybecsű adatot közölt vele az európai
udvarok belső életéről, az uralkodók és vezérlő államférfiak
szokásairól, gyöngeségeiről, a versenytársak cselszövényeiről, nagy
mozzanatoknak apró személyes indító okairól, hogy Frigyes
lassankint tisztán kezdett maga körül látni s a többi halandók fölé
emelkedni.</p>
<p>Mindjárt eleve figyelmeztette a mylord a fiatal seladont, hogy
itt Moszkvában az előkelő világ két pártra van oszolva. Az egyik a
most kormányon levő Bestuseff pereputyja, a másik az őt megbuktatni
akaró Woronzoffé. A czárnő nagy udvari estélyein mind a két
pártbeli nemességet együtt fogja találni Frigyes: de ugyan
őrizkedjék a Woronzoff-párti úrfiakkal összebarátkozni, vagy a
hölgyeikkel tánczolni, ha a szerencséjét koczkáztatni nem akarja. A
kerülendő főnemesek neveivel is megismerteté, még pedig nagyon
authentikus forrás után. Valahányszor egy külhatalom nagykövete
tánczestélyt adott a palotájában, elébb a meghivandó vendégek
névsorát elkérte tőle az orosz kanczellár. Mikor aztán visszaküldte
a lajstromot, azon a Bestuseff-párthoz tartozó nevek veres
plajbászszal voltak megjelölve, a Woronzoffiak pedig kékkel. Ezeket
nem kell meghívni. Trenk Frigyes egy olvasásra megtanulta, hogy az
orosz udvarnál ki előtt kell bókot csinálni, kinek kell hátat
fordítani, melyik grófné sleppjét kell ügyetlenül letaposni,
melyiknek a legyezőjét ügyesen felvenni, ha elejti? – S ez igen
hasznos tudomány!</p>
<p>Rövid időn elkövetkezett ismét a czárnő trónra lépésének
évfordulója.</p>
<p>Tavaly ilyenkor is megünnepelte azt Trenk Frigyes,
pisztolydurrogatással: a tenyere bánta meg. Ezúttal okosabb módját
találta a hódolatnyilvánításnak. – Lord Hyndtforth ösztönzésére egy
szép névnapi ódát irt franczia nyelven a czárnőhöz s ezt a
nagykövet Bestuseff révén a czárnő kezéhez juttatá. <span class=
"pagenum"><a name="Page_252" id="Page_252">-252-</a></span></p>
<p>Erzsébet czárnőnek nagyon megtetszett a szép onomasztikon:
bemutattatá magának a költemény szerzőjét. Az még jobban
megtetszett neki. A czárnő meg tudta becsülni egy hat láb magas
kapitány értékét.</p>
<p>Frigyes ez alkalommal csak annyit jegyez föl, hogy a czárnő e
költeményeért egy aranyos kardot ajándékozott neki, melynek értéke
ezer rubel volt; azonban az imitt-amott elszórt feljegyzéseiből
össze lehet állítani, hogy ezer rubeles kardot csak a
gárda-vértesek viseltek s ezeknek a kapitányai a hadseregben
őrnagyi ranggal voltak felruházva s ezredesi fizetést húztak.</p>
<p>A czárnő kitüntetése után már Frigyesnek kezdtek el udvarolni a
magas társaságokban.</p>
<h2><span class="smaller">V. FEJEZET.</span><br />
SZÉP JELVIRA.</h2>
<p>Trenk Frigyes maga bevallja őszintén hátrahagyott irataiban,
hogy a hölgyek kegye volt hódításainak legmagasabb czélja s azok
között is mindig a legbájolóbb, a legnemesebb, a legszebb alakokat
választá.</p>
<p>«Elsőrendű hölgyek idomítottak, mint ifjut, az ő szerelmük
tartott vissza a kicsapongásoktól. Nők tanítottak férfiui
erkölcsökre, finomított ízlésben. Nők segítettek balsorsomban.
Életemnek kevés boldog napját mind nőknek köszönhetem. S még most
is, éltem alkonyán, a szép és vidám hölgyek képesek feléleszteni,
öregségtől, világgyűlölettől, búskomorságtól lankadó lelkemet».</p>
<p>Egy fényes ebédnél, melyet lord Hyndtforth adott a diplomácziai
kar tiszteletére, Trenk Frigyes is hivatalos volt.</p>
<p>Egyenkint ismert már mindenkit: a nagyköveteket és feleségeiket,
az orosz minisztereket, az udvari főméltóságokat, ifju és vén
életpárjaikkal. (Pardon! az asszonyok <span class=
"pagenum"><a name="Page_253" id="Page_253">-253-</a></span> soha
sem vének: csak hosszantartó ifjak.) Csak egy garçon volt a
miniszterek között: a tengerészet főnöke, herczeg P...ff. – No,
ennek jobb is volt már nőtlen fővel maradni. Úgy meg volt hízva,
hogy az asztalnál külön vasszéket kellett alája tolni: minden más
összetörött volna alatta. Köztudomású volt az a különczsége, hogy
hajóskapitány korából annyira hozzászokott a hajó hánykodásához,
hogy nem tudott másként elaludni, mint egy szánkós zsellyében ülve,
melyet egy gépezet folytonos ringó mozgásban tartott. – Aztán túl
is volt már a hatvanon, akárhogy festette is feketére a bajuszát
meg a szemöldökét.</p>
<p>Kollégái állandóan tréfáltak vele: «mikor házasodol már meg?» –
«Még nagyon gyönge vagyok hozzá!»</p>
<p>Még egy kellemes tulajdonsága volt a miniszternek: az, hogy
rendkívül nagyot hallott. Ezt a fogyatkozását azonban pótolta a
megfigyelő tehetségével. A szemeivel tudott hallani. A szájára
nézett az embernek, s annak a mozdulataiból találta ki, hogy mit
beszél, úgy, hogy gyakran a szinházban az átelleni páholyban
ülőknek a beszélgetését kihallgatta – a szemeivel. Ez a tudománya
természetesen kárba veszett, hogy ha ismeretlen nyelven beszéltek,
például angolul.</p>
<p>A nagykövet vendégeit a gyülekező teremben az udvarmester
fogadta, ki a férfi vendégeknek egy aranyos bilétet adott át,
melynek egyik oldalára a saját nevét találta kiki felirva, a
másikra pedig az asztalnál szomszédjául kijelölt úrhölgy nevét, a
kit megelőzőleg is kötelessége volt karnyujtva az asztalhoz
vezetni.</p>
<p>Trenk Frigyes levélkéjére ez a név volt irva: «Asturovna
Jelvira».</p>
<p>Még eddig nem hallotta ezt a nevet.</p>
<p>Asturov: nem hangzik oroszosan. Elvira sem található a görög
naptárban. Az oroszok a lágy magánhangzón kezdődő neveket szeretik
egy Jottával megtoldani: Jelizabet, Jeugén. Így lett Jelvira.</p>
<p>– Kinek a neje ez a hölgy? kérdezé az udvarmestertől.
<span class="pagenum"><a name="Page_254" id=
"Page_254">-254-</a></span></p>
<p>– Nem tudom. Princessz.</p>
<p>Nemsokára megtudta hát.</p>
<p>A keleti fénynyel és angol komforttal ellátott társalgóteremben
lady Hyndtforthot kézcsókkal üdvözölte Frigyes s átadta neki a
magával hozott bukétot. Milady rögtön karonfogta s odavezette a
kereveten ülő kanczellárnéhoz. Az már régi ismerős volt.</p>
<p>A herczegnő kerevete oldalán azonban «állt» egy hölgy. Mit?
hölgy? Egy tünemény! Hogy állt és nem foglalt helyet, abból
lehetett tudni, hogy még leány.</p>
<p>De hát hogy kerül egy hajadon egy diplomácziai ebédhez? csupa
miniszterek és nagykövetek feleségei közé?</p>
<p>Karcsú, gyönyörű termetű leány volt, fényes, délorosz nemzeti
viseletben: vállfűzője drágakövekkel hímzett, ingvállának a
boglárja gyémántrózsa, a nyakát ölelő násfa igazgyöngy. Arcza
halvány, rejtett pirral, gömbölyű ajkai sokatmondó hallgatásra
nyilva, nagy fekete szemeiben szétsugárzó igézet, szénfekete haja,
mint egy korona, a feje körül csavarva, átfonva gyöngyfüzérekkel,
melyekről a ferronière karbunkulusa a domború homlokra csüng
alá.</p>
<p>Lady Hyndtforth bemutatta a leánynak is Trenk Frigyest.</p>
<p>– Az ön cavalièr servantja az asztalnál.</p>
<p>Tehát ez a Jelvira? Ez a tündér?</p>
<p>Trenk észrevette, hogy a halvány arcz elpirul, az ajkak valami
suttogó szóra nyilnak s az a szó angolul van mondva.</p>
<p>De tovább nem találgathatta azt a rejtélyt, mert egyszerre
eltakarta a napját egy közbetolakodó sötét tömeg: P...ff miniszter
rengeteg alakja.</p>
<p>Csak annyit láthatott, hogy a nagy hájkolossz egy rózsacsokrot
nyujt át a szép tündérnek, a mit az balkézzel elfogad, s a
jobbkezét olyanformán meghajlítva emeli fel, mint a ki kézcsókot
provokál. És a miniszter valóban kezet csókol a leánykának.</p>
<p>Frigyes egyszerre olyan ostoba lett, mikor ezt meglátta.
<span class="pagenum"><a name="Page_255" id=
"Page_255">-255-</a></span></p>
<p>Nem birta a felindulását eltitkolni.</p>
<p>– A herczegnő a miniszternek a menyasszonya? súgá a
kanczellárnőnek.</p>
<p>A magas úrnő hideg, változatlan arczot mutatott.</p>
<p>– Igen. A czárnő kivánja ezt a házasságot.</p>
<p>Frigyes látta, hogy sietnek kezet szorítani a magas uraságok s
gratulálni a boldog vőlegénynek, míg az triumfáló arczczal fogadja
az üdvkivánatokat.</p>
<p>– No eredj, gratulálj te is a vőlegénynek. Mondá lord Hyndtforth
a támolygó ifjunak.</p>
<p>– Szeretnék neki gratulálni – a kardommal a hasába… dörmögé a
fogai közül Frigyes.</p>
<p>– Legyen eszed! Hiszen nem neked baj az, hanem neki. Hát mióta
járnak a farkasok vadászati engedélyért?</p>
<p>A major domus jelenté, hogy az ebéd kezdődik. Minden úr sietett
a hölgyét felkeresni, s az udvari etikett rendje szerint az étkező
terembe vezetni.</p>
<p>Az asztalnál azonban ez a rang szerinti sorrend merészen meg
lett változtatva. Trenk Frigyesnek, a kapitánynak, valahol az
asztal végén lett volna helye. Semmi jogczíme nem volt hozzá, hogy
negyedik helyen üljön a kettős elnökségtől, melyet lady Hyndtforth
és Bestuseffné képezett. Látszott, hogy őtet nem tekintik valóságos
orosz tisztnek; mert így nem ülhetne szemközt egy admiralissal;
hanem a czárnő kegyenczének. Ezen a jogon kerülhetett a szép
menyasszony oldalára, átellenben annak a vőlegényével.</p>
<p>A kövér csoda, a míg evett, ivott (pedig nagyon sokat) szüntelen
a két szemközt ülő ajkait leste, kiülő czápa szemei folyvást –
hallgatóztak reájuk.</p>
<p>Csakhogy ezek még tudtak színjátszani.</p>
<p>Ez a kis fiatal tündér, a tizenhat éves princessz, jól tudva
azt, hogy vőlegénye nem ért angolul, folyvást ezen a nyelven
beszélt Frigyessel. A miniszter szemei semmit sem tudtak meg a
szájmozdulatokból. S nehogy az arczkifejezésekből lehessen neki
valamit megsejteni, a <span class="pagenum"><a name="Page_256" id=
"Page_256">-256-</a></span> mondott szavakkal egészen ellenkező
arczkifejezést mutatott. Mikor a szomszédja által tele töltött
tokaji boros poharat ajkához emelte, azt mondá Frigyesnek:</p>
<p>«Bár volna méreg ebben a pohárban, hogy szabadulnék meg
egyszerre ettől a szörnyetegtől.»</p>
<p>De a szavak alatt igéző mosolylyal fordult a vőlegényéhez, a
félig kiszürcsölt poharat annak nyujtva át, hogy a maradék bort az
hörpintse ki. S azzal együtt a menyasszonya szerelmét.</p>
<p>– Kétségbe vagyok esve, mondá Jelvira Frigyesnek. A czárnő
kényszerít. Atyám Szibériába van száműzve. Attól függ a
megkegyelmeztetése, hogy én e borzasztó embernek feleségévé legyek.
Fejedelmi vagyon birtokosa vagyok; de azt csak akkor kapom meg, a
mikor az oltártól visszatérek ezzel a hippopotamussal.</p>
<p>S ez alatt dévaj kaczérkodással hajigált kenyérgalacsinokat a
kedves jövendőbelije rézveres pofája felé.</p>
<p>A vőlegényi rózsacsokorról egy levél leesett. Azt Frigyes
felkapta. Jelvira visszakövetelte. Arra Frigyes a rózsalevelet a
szájába vette. Jelvira erre méltóságteljes arczot csinált,
szemöldeit összehúzta s kemény, parancsoló hangon mondá
Frigyesnek:</p>
<p>– Adja ön vissza azt a rózsalevelet azonnal. Holnap délután
jőjjön el Poklonnája-Sórán levő nyári kastélyomba: ott megkapja az
egész bukétot.</p>
<p>E szigorú rendreutasítás után Frigyes előadta a rózsalevelet,
bocsánatot kért s aztán egy szót sem szóltak többet egymáshoz.
Láthatta mindenki, hogy a fiatal herczegnő szigorúan tudja
fentartani a tekintélyét.</p>
<p>A boldog vőlegény teljesen meg lévén nyugtatva a látottak által
menyasszonyának szigorú elvei felől, egész igyekezettel láthatott a
gastronomiai tanulmányai után. Más rendes embernél is élvezet
számba megy az étkezés; de ő nála ez valódi tanulmány volt. A világ
minden nemzetének kedvencz ételeit ő honosította meg az orosz
szakácsműtermekben. <span class="pagenum"><a name="Page_257" id=
"Page_257">-257-</a></span></p>
<p>Az orosz lakomákat befejező spiritista charadák is az admirális
herczeg szerzőségével dicsekednek. Spirituszról lévén szó,
distingválni kell azon spirituszok között, a melyeket a lélekidézők
és azok között, a melyeket a dugóhúzók idéznek elő rejtekeikből. Ez
utóbbi spirituszokból telt ki a charáda, olyan formán, hogy egy
hosszú nyakú, át nem látszó pohárba többféle likőröket töltöttek
gondos lassusággal, hogy össze ne keveredjenek. Azokat aztán a
kihörpintőnek ki kellett találni az izük, zamatjuk aromájuk után,
hogy melyik micsoda? s végül a kitalált neveknek az előbetűiből
összekerült egy szót készen perdülő nyelvvel kimondani.</p>
<p>Ebben volt P...ff herczeg virtuóz.</p>
<p>Mikor a hosszú poharat a körömpróbáig kiszürcsölte, rögtön
kiteremtette utána a kitalált betűrejtvényt.</p>
<p>«Chragamabár!»</p>
<p>«Bravo, bravisszimo!» hangzott az asztaltársaság tapskisérte
riadala. – Helyes a megoldás.</p>
<table border="0" cellpadding="0" cellspacing="0" class="table1">
<tr>
<td class="tdr"><i>Ch</i></td>
<td>artreuse</td>
<td>⎫</td>
<td></td>
</tr>
<tr>
<td class="tdr"><i>R</i></td>
<td>hum</td>
<td>⎪</td>
<td></td>
</tr>
<tr>
<td class="tdr"><i>A</i></td>
<td>bsinth</td>
<td>⎪</td>
<td></td>
</tr>
<tr>
<td class="tdr"><i>G</i></td>
<td>in</td>
<td>⎪</td>
<td></td>
</tr>
<tr>
<td class="tdr"><i>A</i></td>
<td>nisette</td>
<td>⎬</td>
<td class="tdc">együtt</td>
</tr>
<tr>
<td class="tdr"><i>M</i></td>
<td>arasquino</td>
<td>⎪</td>
<td class="tdc">«Chragamabár»</td>
</tr>
<tr>
<td class="tdr"><i>A</i></td>
<td>rac</td>
<td>⎪</td>
<td></td>
</tr>
<tr>
<td class="tdr"><i>B</i></td>
<td>orovicska</td>
<td>⎪</td>
<td></td>
</tr>
<tr>
<td class="tdr"><i>A</i></td>
<td>llasch</td>
<td>⎪</td>
<td></td>
</tr>
<tr>
<td class="tdr"><i>R</i></td>
<td>ostopschin</td>
<td>⎭</td>
<td></td>
</tr>
</table>
<p>Mikor már erre került a sor, a hölgyek odahagyták az asztalt s
kivonultak a házi asszony theázó termébe. Oda pedig, orosz etikette
szerint, férfiaknak nem volt szabad belépni. Ezt a szokást még nem
ismerte Frigyes s azt gondolta, hogy a szomszédnéját, a hogy karján
vezette az étkezőbe, akként kell innen kieskortálni is; de a
miniszter rákiáltott: <span class="pagenum"><a name="Page_258" id=
"Page_258">-258-</a></span></p>
<p>– Ülve maradni! A ki legény, annak az asztal mellett a helye –
vagy az asztal alatt!</p>
<p>Trenk Frigyes ezt a kihivást is elfogadta s szembeszállt az
orosz lakomák minden hőstetteivel.</p>
<p>A vitézi tornának az lett a vége, hogy P...ff herczeget nyomta
el a buzgóság, azt kellett négy inasnak karszékestül kiczepelni az
étkezőből; Frigyes (annyi elhullott hős között) fejjel maradt az ég
felé s vezető nélkül talált ki a vestibulba, a hol a kardját, meg a
sisakját letette.</p>
<p>A sok bor és pálinka nem ment a fejébe. Hanem annak az egy
rózsalevélnek az illata, a mit a szájába vett, az megrészegíté.</p>
<p>A hölgyek már mind hazamentek; meg lehetett tudni a kapu alatt
végig gördülő hintók morajából.</p>
<p>Mikor a sisakját fel akarta tenni Frigyes, olyan öröm lepte meg,
hogy megijedt bele. Az a rózsacsokor oda volt téve a sisak
belsejébe.</p>
<p>Ez kegyelemdöfés volt a józan észnek! A mit a borszeszek meg nem
tudtak tenni, megtették a rózsák.</p>
<p>Frigyes rohant egyenesen az istállóba a lovához. Mind a Jankó,
mind a Brankó holt részegen feküdt az alomszalmán. Magának kellett
a paripáját felszerszámozni. Felkapott a nyeregbe, vágtatott ki az
utczára.</p>
<p>Még ma fel akarta keresni a Poklonnája Górát.</p>
<p>Moszkva pedig nem olyan város, a hol könnyű volna az idegennek,
kalauz nélkül, tájékozni magát.</p>
<p>Azonban volt egy térképe a nagy város helyrajzáról, melyet maga
másolt le, barátja, Oettinger eredetijéről. Ennek a révén indult el
keresni azt a kastélyt, a mely után fenhangon nem volt szabad
kérdezősködnie.</p>
<p>Moszkva még akkor az egész barbár pompájában fennállt, görbe
utczái, festett, aranyozott úri palotáikkal s mohos tetejű
házikóikkal csodás összeillésben sorakoztak a szokatlan építészetű
őstemplomok mellé, melyeknek négy, öt, hat tornya van, egymás fölé
emelkedő, jácinthagyma <span class="pagenum"><a name="Page_259" id=
"Page_259">-259-</a></span> alakú kupolákkal, melyek közül az egyik
veresre, a másik zöldre van festve, a kék zománczú arany
csillagokkal behintve, a másik ezüst kagylókból felhalmozva, a
legmagasabb csupa arany! Egy templom teteje olyan, mintha ötven
oltár volna egymás mellé rakva három emeletben. A piaczokon a
nemzeti hősök, dicső czárok ősemlékei. És maga a dicsőséges
Kremlin! Egy város – csupa tornyokból, palotákból, emlékekből: egy
nagy nemzet történetének kőből és aranyból alkotott könyve!</p>
<p>Az idegen elszédül ennyi őspompa közepett, melyet megszakítanak
a tömör bástyák, melyeknek körvonala jelzi a város fejlődését:
minden kapujok egy hőskölteménynek a táblája. A népajk maga
elbeszéli, hogy ennél a kapunál esett el sebektől elborítva a hős
Bojávszky, Moszkvát védelmezve a hódítók ellen. De megint föltámadt
halottaiból s azon a másik kapun kergette ki a hódítókat a szent
városból.</p>
<p>A míg a népmondákat hallgatta Frigyes, lassankint feltisztult az
agya a mámorból s a szerelem varázsköde is kezdett oszladozni
belőle. Oroszországban oroszul kell élni.</p>
<p>Itt rövid a nyár; de annál forróbb. A napok hosszúk. A hajnal és
az alkony csaknem összetalálkozik. Itt gyorsan kell használni a
nyarat és a szerelmet.</p>
<p>Még egészen világos volt, a mikor a Poklonnaja Gora halmos
tájékára eljutott. Ez volt még a napoleoni nagy hadjárat előtt az
orosz-bojár családoknak kiváltságos nyaraló-helye; itt volt a hires
Troiczka-kert is, melyben az örök fenyőfákon kívül még délszaki fák
is díszlettek, a miket télire faházakkal takartak be, alájuk
fűtve.</p>
<p>A kert ajtajánál le kellett szállni a lóról: a fő úton csak
hintóval, az útvesztőkön gyalog, vagy zsellyében volt szabad járni.
Trenk kérdezősködés nélkül rátalált a kastélyra.</p>
<p>Ott az útját álló udvarnoknak átadta a rózsacsokrot azzal az
izenettel, hogy ezt a miniszter úr küldi a menyasszonyának.
<span class="pagenum"><a name="Page_260" id=
"Page_260">-260-</a></span></p>
<p>Trenk Frigyes élt azzal az elővigyázattal, hogy a fényes tiszti
egyenruhája fölé a lovásza zubbonyát ölté fel s a sisakja helyett
hegyes süveget viselt. Cselédnek nézték. A bukétot közvetítő
udvarnok rövid időn visszakerült egy papirba takart tallérral, mint
borravalóval.</p>
<p>Frigyes, midőn a kastélyt elhagyta, kibontá a papirt s e
szavakat találta benne, angol nyelven:</p>
<p>«Holnap, mikor besötétedik, a kertben.»</p>
<p>A kastély azonban köröskörül volt véve czirkáló őrökkel s minden
padnak a végén ott bóbiskolt egy rendőrkém.</p>
<p>Milyen hosszú volt az a következő nap.</p>
<p>Ezuttal gyalog sétált ki a Troiczka-kertbe, egy nagy könyvvel a
hóna alatt: az egyetemi diákok jelmezét viselte, a bő talárral, a
hátracsüggő zacskós süveggel. A Troicka-kert tekervényes útjai
különösen alkalmasok voltak arra, hogy az examenre készülő diákok,
azokon végig bandukolva, penzumaikat fenhangon bemagolják.</p>
<p>A leskelődő rendőrkémek mondogaták magukban: «No ez ugyan
szorgalmatos egy diák! Mind megeszi azt a kutyabőrös könyvet!»</p>
<p>A míg a görög szavak peregtek a nyelvén, szivében ezer indulat
váltakozott. Átkozta ezt a hosszú napot. Hogy olyan soká akar
besötétedni! Még tíz óra után is nappali világosság, még mindig
látni a betüket a könyvben. Egyszer aztán még is csak elkezdett
egy-egy csillag felragyogni a sárga égen s a betük elhomályosultak.
Az esteli pillangók is megjelentek: azok is, a kik a levegőben
repkednek, azok is, a kik az útvesztőn sétálnak. A diák most már
betett könyvét hátratéve, hadarta a görög penzumot. Egyszer aztán
egy afféle szfinksz útját állta, azzal szóba állt s aztán
karonfogva eltüntek együtt a bokrok sűrűjében.</p>
<p>«No, megtalálta már a diák, a kinek a leczkéjét felmondja»,
dörmögék egymásnak a szemfüles rendőrök.</p>
<p>Az az éjjeli lepke pedig Jelvira herczegnő szobaleánya volt.
Delifa, georgiai némber. A találkozásnál nevén szólítá Frigyest.
<span class="pagenum"><a name="Page_261" id=
"Page_261">-261-</a></span></p>
<p>Az éj leszállt, a városi moraj elcsendesült; a paradicsom ajtaja
megnyílt: a kastélynak egy hátulsó ajtaján át, egy rejtett lépcsőn
a szép Jelvira szobájába vezette a rabnő a szerelmes ifjut, – a ki
azután megkapta az egész rózsabukétot.</p>
<p>Az ifju hölgy szivében az örménynyel rokonos orosz vér lángolt,
az első szerelem pusztító emésztésével; s ez a láng még több
táplálékot talált a vőlegénye iránti gyűlöletben. Az utálat fokozta
a vágyat, az undor az epedést. S az átadó gyönyört extazissá
magasztalta föl a boszú kéje.</p>
<p>Három óráig voltak együtt: a három sötét óráig. Ez alatt egy
egész életre kiható tervet koholtak ki egymással. Megszökni innen
az utált házasság elől: nem törődve a czárnő haragjával, az élet
mostoha viszonyaival, az üldöztetéssel; nem a száműzött apával, s
az elvesztett kincsekkel.</p>
<p>Éjfél után két órakor már ismét világosodik az ég.</p>
<p>Jön a gyűlölt hajnal! Vannak, a kik a hajnalcsillagot
átkozzák.</p>
<p>Mikor a varjuk újra elkezdtek károgni, fészkeiket elhagyva, már
akkor ismét ott járt a diák a zöld labyrinthban, leczkéjét
fenhangon hadarva.</p>
<p>S ez így ment minden éjjel. S a nyári éjjelek olyan rövidek.</p>
<p>Azt tervezték a szerelmesek, hogy a mint a czárnő udvarával
együtt átköltözik Szentpétervárra, akkor együtt egy angol hajóra
szállnak s átvitorláznak Nagy-Brittániába. Moszkvából lehetetlen
volt szökniök. Akkoriban már voltak telegráfok fölállítva
Moszkvától egész a kikötőig. Az első kezdetleges optikai telegráfok
tornyocskákkal, mozgatható léczgépezettel. Ezekkel hamarább hírt
lehetett adni, mint a szökevények hajóra szállhatnának.</p>
<p>Azonban nagy kétségbeesésükre a czárnő megváltoztatta a
szándékát s elhalasztotta a szentpétervári utazást késő őszre, a
mit Oroszországban télnek hívnak. <span class="pagenum"><a name=
"Page_262" id="Page_262">-262-</a></span></p>
<p>S már közeledett a menyegzőre kitűzött nap: augusztus elseje. A
czárnő nem engedte azt tovább halasztani.</p>
<p>A szép Jelvirának le kellett törülnie a könnyeit s felvenni a
menyasszonyi ruhát. A czárnő, a vőlegény, a főméltóságok
elhalmozták a bájos arát nagybecsű ajándékokkal: a móringot idei
veretű aranyokban, jáspis ládába zárva, tették le kincses
asztalára; a czárnő ajándéka egy remekművű ereklyetartóba volt
helyezve. De a szép menyasszony szeme nem látott meg mást, mint egy
talizmángyűrűt, melyet szerelmese csusztatott a kincshalmaz
közé.</p>
<p>A házassági czeremónia korán reggel kezdődött, hogy délre véget
érjen. A czárnő azt a kegyetlen gratiát gyakorolta, hogy Frigyest
nevezte ki vőfélynek, a ki a menyasszonyt az oltárig vezeti.</p>
<p>A pompás szertartásokat befejezte a pazar fényű lakoma, mely
csillag feljöveteléig tartott, a vőlegény palotájában.</p>
<p>A mint a pipagyujtás ideje elérkezett, a menyasszony a saját
lakosztályába vonult vissza; a hölgyek hazamentek. Az urak azonban
ott maradtak, szerencsét inni a boldog vőlegénynek. Ez már így
szokás.</p>
<p>A vége az lett, a mi rendesen, hogy P...ff herczeg elaludt az
asztal mellett; akkor aztán a szobájába vitték: ott volt az a
gépmozgatta hintaszéke, a melyben aludni szokott, abban elhelyezték
s aztán hagyták horkolni.</p>
<p>Azonban a vőlegénynyel együtt Trenk Frigyes is el volt ázva.
Megadta magát s engedte, hogy az inasok kivezessék a kertbe. Nem
tudott már a lábán állni: káromkodott, kergette az inasokat, hogy
hozzanak neki opoponákszot. Azok letették egy gyepágyra s aztán
vagy mentek, vagy nem mentek opoponákszot keresni; vagy találták
visszajövet Frigyest a gyepágyon, vagy nem találták; ezt bizony nem
jegyezte fel senki.</p>
<p>Egy kertre nyiló ablak azonban szép csendesen felnyílt s azon
egy kötéllajtorja aláereszkedék: az ablakfüggöny mögül kikandikált
a georgiai nő csintalan arcza. Az ittas lovag egyszerre kigyógyult
a mámorából, egy percz alatt <span class="pagenum"><a name=
"Page_263" id="Page_263">-263-</a></span> fenn volt az ablakban; a
táblák bezárultak: éjlepke, denevér repkedett tovább.</p>
<p>A boldog vőlegény aztán álmodott a paradicsomról, himbálva az
automat széke hajóingásától; a menyasszony is álmodott a
paradicsomról, ki tudja minő álmokat? Ki tudja, minő csoda által
ringatva?</p>
<p>Ezzel a szerelmi kalanddal nagy hivatalt vállalt magára Trenk
Frigyes.</p>
<p>Nem muló gyönyör volt nála e szerelem, hanem romboló szenvedély,
mely egész lelkét elhódítá. Meg volt őrülve! Nem látott maga előtt
se veszélyt, se életczélt: kockára tett mindent, a mi egy ifjunak
drága.</p>
<p>Mindennap akarta látni szerelme tárgyát. S az már akkor férjes
nő volt. S a férj egyike az ország minisztereinek, kinek palotája
előtt egész várta tengerész strázsált, körülötte rendőrök
ácsorogtak. A lakosztályokhoz külön lépcső vezetett, s mindegyikét
egy ajtónálló őrzé, a ki igazolás nélkül senkit be nem bocsátott.
Ha Jelvira ki akart kocsikázni, két lovas rendőr kisérte a
hintaját, a kik értesítést hoztak a miniszternek, hol járt a
felesége?</p>
<p>Még is mindennap tudott vele találkozni Frigyes. Övék voltak a
sötét órák. S az őszi hónapok alatt a szerelmesek világában
megfordított asztronomia van. A «napok» hosszabbodnak.</p>
<p>Két lekenyerezett cseléd: a kapus és a belső fraj
egyetértésével, minden nap más meg más álcza alatt hatolt keresztül
a jól őrzött ajtókon Frigyes. Egyszer matróznak, másszor örmény
aranyművesnek, majd szabónak, czipésznek volt öltözve; majd mikor a
fűtés szaka elkezdődött, minden másodnap jöhetett, mint bekormozott
képű füstfaragó. A kapus bebocsátá a kertbe, ott elrejtőzött a
kerti lakban s aztán sötéttel kinyitották előtte a kertre nyiló
ablakot.</p>
<p>Ha egyszer rajtakapják: senkinek sem szólnak, rávernek kétszáz
kancsukát, szánra dobják s viszik Szibériába.</p>
<p>Mindennap azon kellett törnie a fejét, hogy másnap <span class=
"pagenum"><a name="Page_264" id="Page_264">-264-</a></span> milyen
furfanggal jusson be a P...ff palota szentélyébe.</p>
<p>Ez a szerelem annyira elfoglalta a lelkét, hogy minden dolgáról
megfeledkezett. A katonai szolgálatot sehogy sem teljesíté. Minden
foglalkozása abból állt, hogy Oettinger barátja irodájában segített
a mérnöki terveket rajzolni. Egy megemlítésre méltó művet hozott
létre: Bestuseff kanczellár úr palotájának haránt perspektivából
fölvett építészeti rajzát, melylyel nagy talentumát kimutatta s
obligát dicséretet kapott érte a – kanczellárnétól. Még az
udvarhölgyeket is elhanyagolta, a mi már öreg hiba!</p>
<p>Három hónapig tartott már ez az őrülettel teljes kaland.
Mindennap új merényletet kigondolni, mindennap keresztül kúszni az
örvény fölött s aztán meglopni a paradicsomot.</p>
<p>Mind a két szerető elvesztette már az eszét. Elhatározták, hogy
ennek a kínos helyzetnek véget fognak vetni: megszöknek együtt
Moszkvából. Nem várnak rá, hogy mikor tetszik a czárnőnek
Szentpétervárra átköltözni.</p>
<p>Tervüket arra építék, hogy Jelvira atyjának megkegyelmezett a
czárnő: ez volt az ára a miniszterrel kötött násznak. Az öreg bojár
már útban van. Nagy idő kell ahhoz, a míg Irkuczkból Moszkovába
érnek. Akkor azután a czárnő kegyelméből meglátogatják a
visszakapott uradalmaikat, a mik Kiew tartományban feküsznek.
Együtt utaznak Jelvira, az apja és a férje. A tengerészeti
miniszternek lehet télen utazni, az orosz kikötők be vannak fagyva.
Az egész útmentén előre meg vannak rendelve a friss fogatok az
előkelő utasok számára. A kitűzött nap előtt aztán a szerető pár
éjjel megszökik a kerten keresztül s ugyanazon előre megrendelt
fogatokat felhasználva, vágtat lóhalálában s meg sem pihen a
lengyel határig. A rónát köd borítja, a telegrafok nem
működhetnek.</p>
<p>Ezt a tervet szépen kidolgozva, még az utiköltségről kellett
gondoskodni.</p>
<p>Jelvira átadta Frigyesnek minden ékszerét, drágaságát,
<span class="pagenum"><a name="Page_265" id=
"Page_265">-265-</a></span> móringba kapott aranyait. De ezt még
mind nem tartá elégnek. Ő a kedvesének még anyagi kárpótlást is
nyújtott elrontott életpályájáért.</p>
<p>Azt a furfangot találta ki, hogy elébb a czárnőt vette körül
hódoló szinleléssel. Lábaihoz borult megköszönni az atyja iránt
gyakorolt kegyelmet. Előre futtatott tatár lovas meghozta neki a
levelet, melyben a kazáni kormányzó tudósítja, hegy atyja már oda
megérkezett s nehány napot pihenve, egy hét mulva Moszkovában fog
lenni.</p>
<p>Jelvira ez örömhírt egy jótékonysági tettel kivánja
megörökíteni.</p>
<p>A czárnő ez évben készítteté el a himlőbetegek kórházát. Ebbe a
kórházba kiván Jelvira tíz ágyra szóló alapítványt tenni, hétezer
arany erejéig, mely összeggel atyja visszaadományozott birtokait
terheli meg. Erre kéri a czárnő engedelmét.</p>
<p>A czárnő kegyesen fogadta a nemeskeblű ajánlatot s kiadatá a
kanczellárral az erre vonatkozó engedélyt Jelvirának.</p>
<p>Jelvira aztán először elment a kórházigazgatóhoz s annak átadá a
hétezer arany értékéig tett alapítvány-levelet, mely minden
törvényes formaság szerint volt szerkesztve.</p>
<p>De ugyanezzel az úttal felkeresé a moszkvai bankárok egyikét s
felmutatva a czárnő által kapott felhatalmazást, attól megint
törvényes alakban fogalmazott, tanuk által aláírt, megpecsételt
kötelezvényre felvette készpénzben a hétezer aranyat.</p>
<p>Ezt az összeget is odaadta Trenk Frigyesnek.</p>
<p>Ötvenezer rubelt értek a kincsei, a miket rábízott.</p>
<p>Most már lehetett szökni.</p>
<p>És Frigyesnek nem jutott eszébe, hogy ez lopás, csalás, alacsony
bűn, a mit ő most elkövetni készül.</p>
<p>Nem súgta a fülébe a jobbik esze, hogy ennek a büntetése az
ólombánya a Koliván tó mellett, vagy a «holt ház»! <span class=
"pagenum"><a name="Page_266" id="Page_266">-266-</a></span></p>
<p>Milyen sűrű köd a szerelem!</p>
<p>Trenk Frigyes még az évtizedekkel később megirt önéletrajzában
is, ifjui naivitással, egészen jogosult boldogságnak nevezi ezt a
szerelmet: siránkozik a szöktetési terv nem sikerülte miatt;
panaszkodik a fátum kegyetlensége fölött.</p>
<p>Pedig, ha tanúbizonyságot keresünk a gondviselés csodaszerű
intézkedéseire, úgy épen Trenk Frigyesnek ezen sorsfordulatában
találjuk meg azt szemmel láthatóan.</p>
<p>A szökésre kitűzött nap előtt megbetegedett a szép Jelvira.
Megkapta a fekete himlőt.</p>
<p>Ugyanaz a titokteljes rém, mely láthatlanul, nesztelenül jár az
emberek között, számlálva a fejeiken a tizenharmadikat, s melyet a
szép bűnös a maga cselszövényéhez tréfás czimborának hitt meg: az
fogta a szaván. Az a kórházlátogatási komédia.</p>
<p>Hetednapra a szép Jelvira a ravatalon feküdt.</p>
<p>Az utolsó forró kézszorítás után csak a koporsóban látta őt meg
ismét Trenk Frigyes. Mivé lett az a szép tündérnői arcz!</p>
<p>A koporsó fejénél egy öreg ember sírt: az volt Jelvira
atyja.</p>
<p>A férj csak az ajtóban állt, száját otkolonáztatott kendővel
takargatva.</p>
<p>Trenk Frigyes Jelvira ravatalától régi barátjához, Hyndtforth
lordhoz sietett. Egyedül ő ismerte veszélyes szerelmi kalandjának
minden titkát.</p>
<p>– Ha a sors elszakított bennünket egymástól, én daczolok a
sorssal, monda Frigyes. Ha együtt nem mehettünk a nagy világba,
együtt megyünk a túlvilágba.</p>
<p>– Csak nem akarod magadat a kedvesed sírján főbelőni! riasztott
rá a higgadt jó barát. Az által meggyaláznád a nevét örökre. Légy
erős! Uralkodjál az érzéseiden! Ezzel tartozol a megholt
kedvesednek.</p>
<p>Ezzel eszére téríté az ifjut. <span class="pagenum"><a name=
"Page_267" id="Page_267">-267-</a></span></p>
<p>Az a nyugalom, melyet Frigyes magára erőszakolt, a kedves
emlékét őrzé a rágalomtól.</p>
<p>Ő maga vezényelte a czárnő által kiküldött katonai kiséretet a
pompás temetési szertartásnál, ő vette át a kriptaajtó kulcsát a
sekrestyéstől s maga vitte azt fel a gyászoló férjhez a temetés
után. A miniszter a czárnőtől fölmentést kapott, egészségi
tekintetből, a gyászmenetben való kiséret alól. Orosz szokás
szerint a gyászolók fedetlen fővel tartoznak kisérni a halottjuk
koporsóját s a miniszter, kopasz fejével, halálos influenzát kapott
volna a huszonöt fokú deczemberi hidegben. Megengedtetett neki,
hogy szobájában maradjon a nagy harangzúgás alatt, a kandallója
előtt.</p>
<p>Ez a harangzúgás még akkor is ott zsongott Frigyes agyában, a
mikor a P...ff palota lépcsőin felment, kezében tartva levett
sisakját, a hosszan lelógó fátyollal.</p>
<p>Itt is megtudta őrizni nyugalmát.</p>
<p>Az özvegy miniszter előtt katonás poziturában állva, elmondá
száraz fenhangu szavakban a rapportot a gyászszertartás részletei
felől. Egyszer sem akadt a torkán a szó, egyszer sem csuklott el a
hangja egész a kriptakulcs átadásáig.</p>
<p>A miniszter maga is felállva hallgatá végig a tudósítást
felesége temetése felől, halló tülkét fülébe dugva, s szemeivel a
beszélő ajkait ügyelve.</p>
<p>Mikor azt a kulcsot átvevé, azt mondá Frigyesnek:</p>
<p>– Köszönöm, édes fiam, hogy engem e szomorú alkalommal is
helyettesítél.</p>
<p>Frigyes nagyot bámult. Bár a szája nem mondta, de a szemei
kibeszélték, hogy az «is» szó nagyon megdöbbenté.</p>
<p>– Mindent tudok, édes fiacskám, mondá a miniszter. A megdicsőült
angyal a halála előtti éjszakán odahivatott a kórágyhoz. Addig
folyvást fantaziált, deliriumban beszélt: ekkor már eszméletéhez
tért. A mit beszélt, azt nem hallottam. Én nem tudom, minő volt a
hangja. Bizonyosan olyan szép csengő lehetett, mint azoké a
kerubinoké Szent <span class="pagenum"><a name="Page_268" id=
"Page_268">-268-</a></span> János Látások könyvében. A szemeinek a
beszédjét sem lehetett már megérteni. Hanem azt megtudta velem
értetni, hogy a nyakán levő zsinórról vegyek le egy kis
aczélkulcsot, s nyissam fel vele azt a jáspis ládikót, a mit te is
láttál egyszer a nászkelengyéje között. Abban volt egy marokinba
kötött könyvecske. Mutatta, hogy nyissam fel és olvassam el a
tartalmát. Itt van a könyv. Ez az én örökségem. Ebben fel van
jegyezve napról-napra minden, attól az órától kezdve, a midőn te
melletted ült a lord Hyndtforth lakomáján, addig a perczig, a mikor
utoljára megszorította a kezedet. Őszinte, igaz lélekkel van
megirva minden. Miket szenvedett az ő szörnyetege miatt (az én
vagyok), s minő gyönyöröket élvezett az ő szabadító angyala karjai
között (ez te vagy).</p>
<p>Trenk Frigyes azt érezte, hogy forog körülötte az egész terem,
ódon butoraival, kandallójával együtt s a padlat emelkedik
fölfelé.</p>
<p>A miniszter csendesen folytatá, neje naplóját kezében
tartva.</p>
<p>– Az is meg van irva az utolsó lapokon, minő tervet
állapítottatok ti meg az együtt megszökésre. A mire mellesleg
megjegyzem, hogy az igen kába terv volt, mert akár Lengyelországba,
akár Mária Terézia országaiba menekültök, onnan titeket a kormányok
kiadatnak; mivelhogy elég gondatlanok voltatok még idegen vagyonhoz
is hozzányulni, a mi közönséges gonosztett lesz vala. Ebben a
naplóban minden fel van jegyezve.</p>
<p>Trenk Frigyes átlátta, hogy el van veszve. Kész a zárt szánkó,
mely őt elviszi Szibériába.</p>
<p>A miniszter tovább beszélt.</p>
<p>– Mikor én ezt a naplót végig olvastam és becsuktam, az a mi
haldokló angyalunk összekulcsolta imára a kezeit, s úgy nézett rám
könyörgő tekintettel, a hogy egy kétségbeesett mártir nézhet a
megváltó messiásra. Én elértettem a néma beszédet. Egyik kezemet az
ő összekulcsolt kezeire tettem, a másikkal ezt a naplót az ég felé
emeltem, s aztán <span class="pagenum"><a name="Page_269" id=
"Page_269">-269-</a></span> a kandallóra mutattam vele. Erre ő
mosolygott. – Ha te ezt a mosolygó arczot láttad volna, fiu! Meg
kellene bolondulnod bele s a fejedet összezuznod a kriptája
rácsajtaján.</p>
<p>Trenk Frigyes melle úgy zihált, mint a kit álomkisértet nyomása
kínoz.</p>
<p>– A mit én a haldoklónak igértem, azt én beváltom, monda a
miniszter, s azzal a Jelvira naplóját az izzó kandallóba
vetette.</p>
<p>Azzal odalépett Frigyeshez, s megfogta a kezét.</p>
<p>– És most, köszönöm neked, hogy az én angyalomat rövid világi
élete alatt boldoggá tetted! S minthogy ő úgy kivánta, mindazokat a
kincseket, a miket ő te rád bízott, neked ajándékozom. – Távozzál
Isten hírével.</p>
<hr class="tb" />
<p>Hogyan jött ki Trenk Frigyes a miniszter palotájából? azt maga
sem tudta. Az agyára támadó visszás érzések rohama alatt ájultan
ragyott össze.</p>
<hr class="tb" />
<p>Ilyen mesés nagylelkűségre is csak Oroszországban találni
példát. Pedig ez igaz történet.</p>
<h2><span class="smaller">VI. FEJEZET.</span><br />
A KANCZELLÁRNŐ.</h2>
<p>Trenk Frigyes mindennap friss szekfűbokrétát vitt holt
kedvesének, azt odatűzte a kriptaajtó rácsai közé. Az volt a szép
Jelvira kedvencz virága. A rózsát gyűlölte, mert menyegzői
bokrétájára emlékezteté. És akkoriban még nem is voltak télen is
virágzó rózsák: a kertészek csak a centifoliát ismerték, fehéret,
pirosat s annak a szirmait, változatosság kedvéért, mesterségesen
megfestették. Ellenben a szekfűkertészet minden palotában divott.
Százféle válfaj volt, változatos színvegyületben, miroboláns
nevekkel. <span class="pagenum"><a name="Page_270" id=
"Page_270">-270-</a></span></p>
<p>Ezek a szekfüvek egészen búskomorrá tették Frigyest. A milyen
hetvenkedő, bőbeszédű volt eddig, olyan zárkózott, olyan hallgatag
lett ezentul.</p>
<p>A kanczellár gyakran ott tartotta őt magánál ebéden s a neje
mellé ültette. Úgy bántak vele, mint egy beteg gyermekkel. A
komédiába is magukkal vitték. Semmi sem derítette fel.</p>
<p>– Ez a fiu bizonyosan szerelmes! mondá Bestuseff.</p>
<p>Olyan jól megőrizte a titkát, hogy még a kanczellár sem tudta
meg, hogy egy kedves halottat gyászol.</p>
<p>Hanem a kanczellárnő már tudta.</p>
<p>Azt a georgiai nőt, a ki mint Jelvira komornája, az egész
szerelmi cselszövényt útba egyengette, úrnője halála után
szolgálatába fogadta a kanczellárnő s attól aztán minden titkát
megtudta Frigyesnek.</p>
<p>Ebéd után a fekete kávéhoz átmentek a kanczellárnő belső
szobájába Frigyes és Oettinger, a többi vendégek a kanczellárral
együtt annak a pipatóriumába vonultak kávézni: az úrnő nem tűrhette
a füstöt; az ő kedvéért Frigyes és a régi házi barát, Oettinger,
lemondott a dohányzásról.</p>
<p>Egyszer aztán csak ketten maradtak magukban a boudoir
kávéasztalkája mellett: a kanczellárnő és Frigyes.</p>
<p>(A magyar etimologia ugyan azt követelné, hogy kanczellárnét
irjunk, de a tényállás majd igazolni fogja, hogy kivételképen
helyes a kanczellárnő.)</p>
<p>A magas úrhölgy még mindig igen szép volt, bár a harminczas évek
tulsó szakaszában járt is. Egy nagy kamasz tékozló fia is volt már,
az első házasságából. Elébb egy német kereskedő neje volt.
Bestuseff, mint hamburgi rezidens szeretett bele s nőül vette a
fiatal özvegyet. Bötticher Anna karcsú, magas, királynői termet
volt, klasszikus idomokkal; gondosan megőrzött finom arczszíne,
sima, redőtlen homloka. Nagy önuralkodása által elérte azt, hogy az
arcz kecses gödröcskéi nem alakultak át vénítő ránczokká: se harag,
se dévaj kedv redőket nem <span class="pagenum"><a name="Page_271"
id="Page_271">-271-</a></span> szoktatott a szép szobor vonásai
közé. Vénus volt; de keztyüs kézzel.</p>
<p>Mikor egyedül maradtak Frigyessel, a szép hölgy eddig szokatlan
lágy hangon szólalt meg.</p>
<p>– Édes Trenk! Én ismerem önnek a fájdalmát. Tudom, mit szenved.
A szivébe látok. Önnek egy halottja van, a kit nem szabad
megsiratnia. Önt a visszafojtott könyjei emésztik.</p>
<p>Erre a szóra visszatarthatlanul a szemébe szökött Frigyesnek a
köny.</p>
<p>S akkor a méltóságteljes Anna odahajolt föléje és lecsókolta a
szeméről azt a drága könyet.</p>
<p>Ezzel aztán felszabadítá az ifjut, hogy e nemes részvéttől
dobogó kebelre boruljon s ott lelke fájdalmait kedvére kisírja.</p>
<p>És aztán többször is megengedték neki, hogy szivének sebeit ily
módon gyógyítsa.</p>
<p>Az Aetna jéghegye alatt tűzláng lobog.</p>
<p>A királynői büszkeséggel sugárzó német asszony egy spanyol nő
szenvedélyével tudott szeretni. Trenk Frigyes nagy hamar megtalálta
azt, a mit elveszített.</p>
<p>S a szekfüvek nem vándoroltak többé a P...ff családi
kápolnához.</p>
<p>Csakhogy Anna okosabban tudta vinni a szerelmi cselszövényt,
mint a knéz-leány. Ő minden koczkáztatást ki tudott kerülni.</p>
<p>Bestuseff ismerte feleségének szigorú elveit. Semmi oka nem volt
a féltékenységre, a gyanakodásra. Egy jól nevelt férj hozzá van már
ahhoz szokva, hogy egy házi barátot lásson maga körül, a ki a
feleségét sétálni kiséri, otthon mulattatja, verseket olvas fel
neki, pletykákat hord neki a városból, a bálban gardirozza, s ha
migrénje van, a rigolyáit vállalja. Ez egy igen szükséges utenzilia
a háznál. S ha kettő van ilyen, annál jobb.</p>
<p>A kanczellárnő az udvarnál nagyobb hatalommal bírt, mint a
férje. Esze is több volt, mint az urának. Erzsébet <span class=
"pagenum"><a name="Page_272" id="Page_272">-272-</a></span> czárnő
egészen az ő befolyása alatt állott. Beleavatkozott az országos
politikába s értett hozzá, hogyan kell szövetségeket kötni és
elrontani.</p>
<p>Gyűlölte a poroszokat. Ez volt az alapszínezete a
jellemének.</p>
<p>Nem is jutott be porosz a moszkvai udvarhoz az ő hatalmi
korszaka alatt, az egyetlen Trenk Frigyesen kívül. Ezt épen az a
balsorsa ajánlotta, hogy saját hazájából száműzetett, hogy Frigyes
király nem restelli őt különös üldözése tárgyául kiválasztani. –
Aztán azok az udvari mende-mondák, a mikből Trenk Frigyesnek egész
tárháza volt; a berlini, potsdami, charlottenburgi élményekkel
terhelve. Ezek egész a czárnő budoárjáig nyitva tartottak előtte
minden ajtót.</p>
<p>Majd megfelelő czímet is szerzett neki ehhez új pártfogónője. A
czárnő kinevezte Frigyest udvari kammerjunkerének.</p>
<p>Ekkor aztán már aranykulcsa is volt minden ajtó felnyitásához. A
czárnő kammerjunkere! Egy ilyen méltóság előtt mélyebb komplimentet
vágnak az udvaronczok, mint egy miniszter előtt.</p>
<p>De ezen udvari hivatalon kívül még egy olyan foglalkozást is
kellett teremteni Frigyes számára, melyben nagy tanulmányai, fényes
tehetségei méltó munkatért találnak. Ez is megjött. A kanczellár
megtette Frigyest belső titkárának.</p>
<p>S ebben az állásában ez a huszonnégy éves ifju teljes
betekintést nyert az egész európai politika rejtélyes gépezetébe. A
legtitkosabb levelezéseket ő olvasta és fogalmazta. S lángesze,
tanulmányai, nyelvismerete komoly sikert biztosítottak a számára.
Rövid időn nélkülözhetlen emberévé lett a kanczellárnak. Óriási
szorgalommal dolgozta fel a rendezetlen ügyek halmazát: alig
engedett magának alvásra időt. S aztán, hogy annál szorgalmasabban
végezhesse teendőit, magában a kanczellári palotában rendeztek be a
számára kényelmes lakást, közel a kanczellárnő lakosztályához.
<span class="pagenum"><a name="Page_273" id=
"Page_273">-273-</a></span></p>
<p>Okosabb is így, mint az ablakon át járni fel kötéllajtorján.</p>
<p>Ez új hivatalában is szivesen látott vendége volt mind az
osztrák, mind az angol nagykövetnek, a kik mindketten egyetértettek
Bestuseffel a porosz király elleni politikai cselszövésben.</p>
<p>Lord Hyndtforth ezentúl is hű oltalmazója volt kegyenczének. Ő
nála volt letéve Trenk Frigyesnek minden vagyona, mely (saját
életrajza szerint) a szép Jelvira halála után hétezer aranyból állt
készpénzben s rövid három hónapi hivataloskodás után, daczára a
pazarló életmódnak, – felszaporodott nyolczezer aranyra. – A mi azt
bizonyítja, hogy Oroszországban a miniszteri titkárokat nagyon jól
fizethették abban az időben.</p>
<p>Bevallja ugyan fiatal hősünk egész őszintén, hogy a
pártfogónéjától tetemes összegeket kapott; de hozzá teszi, hogy
ezeknek nagyrészét a méltóságteljes Anna tékozló fiának a hinárból
kiszabadítására fordította.</p>
<p>Ha ezt tette, akkor csak atyai kötelességet teljesített.</p>
<h2><span class="smaller">VII. FEJEZET.</span><br />
HOGYAN SZÜLETIK A HONGYŰLÖLET.</h2>
<p>Hongyűlölet!</p>
<p>Chimæra! Paradoxon!</p>
<p>Olyan szó, mely semmi nép szótárában elő nem fordul.</p>
<p>És épen Oroszországban, a hol a honszeretet a törvénynyel, a
vallással egyértelmű, a maga barbár őserejében együtt uralkodik a
jogarral és a – kancsukával.</p>
<p>Hogy mi az a muszka hűség, azt Trenk Frigyes legjobban
megérthette épen a Bestuseff család történetéből, a mit a bizalmas
egyedüllét óráiban szép Anna suttogva mondott el neki. <span class=
"pagenum"><a name="Page_274" id="Page_274">-274-</a></span></p>
<p>A kanczellárnak volt egy bátyja: Bestuseff Riumin Ferencz.</p>
<p>Ennek a felesége, Lapukhin herczegnővel együtt valami sértő
mendemondát beszélt ki Erzsébet czárnő testi bájairól.</p>
<p>Ezért a czárnő mind a két herczegasszonyt száműzte élte fogytáig
Szibériába. De előbb mind a kettőt félmeztelenre vetkőztetve,
megkancsukázták a piaczon, a sokaság előtt. És azután kivágták a
nyelvüket.</p>
<p>… És ennek a megkorbácsolt, megcsonkított asszonynak a férje –
tovább is megmaradt a czárnő szolgálatában: Erzsébet őt bízta meg a
bécsi udvarnál a legfontosabb nagykövetség tisztével. Trenk Frigyes
sokszor láthatta Bestuseff Riumin Ferencz herczeget Bécsben léte
alatt.</p>
<p>Ilyen szörnyeteg a hűség az orosz nemzetnél.</p>
<p>… És most következik egy igen ostoba história, a mi csak arra
való, hogy az embert boszantsa.</p>
<p>Ez időben Poroszország nagykövete Moszkvában egy gróf Goltz
vala.</p>
<p>Az emelkedőben levő orosz birodalom barátságáért Európa minden
országa versenyzett. Egy czárnői kammerjunker tenyerét valamennyi
nagykövet sietett szorongatni.</p>
<p>Ezt Goltz úr is megpróbálta. De Trenk Frigyes három lépést
hátrált előtte s megköszönte a barátkozást.</p>
<p>Ezzel aztán még jobban magára haragította a patriótáját, mint
ama bizonyos danczkai bastonáddal, melyért Goltz hasztalan
sürgetett elégtételt a czári udvarnál. Ott azt felelték neki, hogy
megkapott botokat meg nem kapott botokká dekretálni még az angol
parlamentnek sincs hatalma.</p>
<p>S a számüzött Trenknek a befolyása egyre nőtt az orosz
udvarnál.</p>
<p>Ennek a megtörésére Goltz úr egy nagyon alacsony, gyermekesen
buta cselszövényt gondolt ki.</p>
<p>Hyndtforth lord, a ki jól ismerte Trenk Frigyesnek, különösen
architechtonikai rajzolásban való ügyességét, felkérte <span class=
"pagenum"><a name="Page_275" id="Page_275">-275-</a></span> őt
egyszer, hogy rajzolja le számára Kronstadtot, kikötőjével,
mamelonjával és a gályáival együtt. Ő maga adta át neki a kép
alapjául szolgáló tervrajzokat és a gályaképeket, a miket minden
könyves boltban meg lehetett venni két rubelért.</p>
<p>Trenk Frigyes aztán ezekből összeállított egy hangulatos rajzot,
mely Kronstadtot híven ábrázolta, a nélkül, hogy ő azt látta volna
természetben.</p>
<p>Ezt a képet Hyndtforth lord rámába téve akasztá ki a
szobájában.</p>
<p>Egy napon a szász nagykövet, Funk úr meglátogatja az angol
követet, meglátja nála Frigyes rajzát, nagyon megtetszik neki,
elkéri tőle, hogy ő is lemásoltathassa azt magának. Hyndtforth
odaadja neki.</p>
<p>A míg Funk lakásán egy piktor Frigyes rajzát másolja, oda kerül
hozzá Goltz úr; meglátja a képet, nagyon feldicséri; akkor aztán
mind a két követ duettben elkezd lamentálni a fölött, hogy milyen
kár volt ilyen szép tehetséget, mint ez a Trenk Frigyes,
elzülleszteni a hazájából.</p>
<p>Végül arra kérte Goltz ur Funk urat, hogy engedje át neki azt a
rajzot egy pár napra. Neki is van ilyen képe, de hibás; hadd
igazíttassa ki ez után. Funk úr átadta a rajzot Goltz urnak.</p>
<p>És ekkor Goltz úr egyenesen szánkázott Bestuseffhez, a
zsebredugott képpel.</p>
<p>– Ön egy kigyót táplál a keblében, herczegem.</p>
<p>– Csak egyet? kérdé sardoni mosolylyal Bestuseff.</p>
<p>– Hát, a hogy veszszük. Meglehet, hogy kettőt. De a legmérgesebb
vipera ez a Trenk.</p>
<p>– Azt ne tessék bántani. Ő a czárnőnek kegyencze s a
feleségemnek házi barátja.</p>
<p>– Ő árulója a czárnőnek! S szeretője a kancellárnőnek.</p>
<p>– Nono, uram! Ez nagy szó! Ezt be kellene bizonyítani.
<span class="pagenum"><a name="Page_276" id=
"Page_276">-276-</a></span></p>
<p>Erre a feltüzelt kanczellárnak el kezdett egy mesét mondani a
követ.</p>
<p>– Lássa ön, herczegem! Azt, hogy áruló Trenk Frigyes,
bebizonyítom kézzel foghatóan, szemmel láthatóan. Én, hogy ennek a
kalandornak, a ki saját királyát elárulta, fogára tapintsak,
felszólítám őt, hogy készítse el számomra a kronstadti kikötőnek és
erődítvényeknek nagy titokban tartott rajzait – kétszáz arany
díjért. S ez a pribék elfogadta a kinált bűndíjt. Itt van az
elkészített munka.</p>
<p>S azzal oda tette a kanczellár elé Trenk Frigyes rajzát.</p>
<p>Bestuseff éktelen haragba jött ennek a képnek a láttára. Mit
tudta ő, hogy mi különbség van egy fortifikatzionális tervrajz, meg
egy panoráma között. Ez már flagrans delictum.</p>
<p>– Pert kap a gazember a nyakára s kancsukát a hátára. Kiabált
dühében.</p>
<p>Hanem erről lebeszélte Goltz úr. Nem kell az úrfit perbe fogni,
mert azt a czárnő pártfogolja: az bizonyosan megkegyelmezne neki az
ő szép szemeiért. Legjobb lesz őt szépen meglepni éjszaka az
ágyában s aztán senkinek sem szólva a csukott troikába beültetni s
szépen elutaztatni Szimbirszkbe, vagy hova. – Ezzel az alkalommal
exczellencziád legalább majd annak a másik vádamnak az
alaposságáról is meg fog győződni.</p>
<p>Ezzel ismét zsebébe dugta Goltz ur a képet és eltávozott.</p>
<p>De Bestuseff urnak, ördög pokol! nem volt kedve annak a másik
vádnak az alaposságáról is meggyőződni; hanem átrohant egyenesen a
felesége szobájába s haragja tűzokádó kedvében szemére lobbantá a
gyalázatot, a mit házára hozott, kalandot kezdve egy ilyen sehonnai
árulóval, mint ez a Trenk.</p>
<p>Anna hideg méltósággal kérdezé:</p>
<p>– Honnan veszi ön ezt a gyanut?</p>
<p>– Kezemben volt a bizonyítvány.</p>
<p>– Miféle bizonyítvány? <span class="pagenum"><a name="Page_277"
id="Page_277">-277-</a></span></p>
<p>– A kronstadti erődítvénynek a rajza.</p>
<p>– Hát én vagyok a kronstadti erődítvény?</p>
<p>– Fájdalom, hogy ön nem a kronstadti erődítvény. De az áruló
csak az ön révén juthatott hozzá, hogy azt lemásolhassa.</p>
<p>– S miért tette volna azt?</p>
<p>– Mert Goltztól kétszáz aranyat kapott érte.</p>
<p>Ekkor aztán a kanczellárnőt is elhagyta a türelme. Ő tudta
legjobban, hogy Frigyesnek mennyi pénze van s azt milyen becsületes
úton keresi.</p>
<p>Nem replikázott a férjével tovább, hanem nyalábra kapta, mint
egy gyereket (kicsiny, vézna uracska volt) s kivitte az ölében,
minden rugkapálózása daczára átczipelte a hálószobájába, ott
lefektette a medvebőrre, aztán odakiáltott a komornyiknak:
«hijjátok a kirurgust, eret vágni az uramon, a guta kerülgeti».</p>
<p>Anna asszony megtehette azt, a hogy a német szóbeszéd mondja:
«Ihre Mittel erlaubten ihr Solches».</p>
<p>Aztán ott hagyta a kanczellárt dühöngeni a saját szobájában.</p>
<p>Maga azonban sietett rögtön levelet irni Frigyesnek.</p>
<p>«Magát nagy veszély fenyegeti. Ma ne háljon odahaza. Maradjon
lord Hyndtforth házában, közelebbi értesítésig.»</p>
<p>Ezzel a levéllel elküldte a magántitkárát a kanczellárnő az
angol nagykövet palotájába, jól tudva, hogy Frigyes annál szokott
ebédelni.</p>
<p>Trenk közölte a mylorddal Bestuseffné rejtélyes izenetét.</p>
<p>A nagykövet azonnal odahajtatott a kanczellárhoz.</p>
<p>A mint annak a szobájába belépett, a kanczellár heves
szemrehányásokkal fogadta, hogy az ő házához egy árulót vezetett
be.</p>
<p>– Mit vétett Trenk? kérdezé a mylord.</p>
<p>– Lerajzolta Kronstadt erődítési tervét suttyomban, s eladta
kétszáz aranyért a porosz nagykövetnek.</p>
<p>– Az lehetetlen! szólt közbe Lord Hyndtforth. (Ő tudta,
<span class="pagenum"><a name="Page_278" id=
"Page_278">-278-</a></span> hogy Frigyes gazdagon van ellátva: nála
volt a pénze letéve.) Ki mondta ezt?</p>
<p>– Goltz maga! Itt volt nálam. A rajzot is megmutatta. Alá van
irva a rajzoló neve.</p>
<p>– Alá van irva a neve? Akkor én már tudok róla valamit. Kérem,
hivassa ide Goltz urat azzal a rajzzal együtt. Ha ez csakugyan a
titkos tervrajz, akkor megvonok minden oltalmat az árulótól.</p>
<p>Bestuseff azonnal irt Goltznak, hogy látogassa meg, s hozza el a
tervrajzot is magával. A nagykövet azt izente vissza, hogy nem
mehet, fáj a lába.</p>
<p>Ez alatt lord Hyndtforth értesíté a házánál menedékben levő
Trenket, hogy «Csigavér! Nem Annáról van szó, csak
Kronstadtról».</p>
<p>Erre aztán Frigyesnek is egyszerre megtért az ártatlansága
felőli meggyőződése: – azonnal elhagyta a menedékét s felsietett a
kanczellárhoz.</p>
<p>Lord Hyndtforthot még ott találta a kanczellár szobájában.</p>
<p>A nagykövet, igazi britt büszkeséggel kiálta a belépőre:</p>
<p>– Maradjon ott, a hol áll! Ne közelítsen ön felém addig, a míg a
vád alól nem tisztázza magát. – Ön lerajzolta alattomban Kronstadt
erődítményi tervét? S azt eladta Goltz úrnak?</p>
<p>– Én rajzoltam egy képet Kronstadtról, a mire excellentiád
szólított fel, a könyvárusoknál kapható vázlatok után, s azt
excellenciádnak adtam, – nem díjért, de hálás tiszteletből.</p>
<p>– S hogy került volna ez Goltz úr kezébe? kérdezé a
kanczellár.</p>
<p>Lord Hyndtforth intett Frigyesnek, hogy hallgasson, s a
kanczellár fülébe súgott. Erre Bestuseff azt mondta Trenknek, hogy
lépjen a mellékszobába, s várjon, míg szólítani fogják. A kulcsot
ráfordították az ajtóra.</p>
<p>Az alatt, a míg Frigyes szobafogságban volt, lord Hyndtforth
<span class="pagenum"><a name="Page_279" id=
"Page_279">-279-</a></span> elmondta Bestuseffnek az egész
kronstadti rajz történetét: a kanczellár odahivatta magához Funk
urat, a szász követet s Schwert urat, Belgium képviselőjét, azokkal
együtt bocsátá el lord Hyndtforthot Goltz urtól felvilágosítást
kérni.</p>
<p>Legelőször is Funk úr visszakérte Goltz úrtól a kikölcsönzött
rajzot. Mikor az annak a zsebében volt, akkor lord Hyndtforth azt
mondta Goltznak, hogy már most mutassa meg nekik azt a tervrajzot,
a melyet Trenktől vásárolt kétszáz aranyon.</p>
<p>A nagykövet ötölt-hatolt, utoljára kipattantotta:</p>
<p>– Én nekem parancsom van a királyomtól megakadályozni, hogy ez a
Trenk Oroszországban szerencséjét kovácsolhassa. Én azt tettem, a
mi egy miniszternek a kötelessége.</p>
<p>– Tessék ezt lediktálni a titkár úrnak.</p>
<p>A három nagykövet a kanczellár első titkárát is magával hozta.
Az leirta azonnal Goltz úr nyilatkozatát.</p>
<p>– Egyébiránt a másik vádamat: a Kremlin kertjében, a gyertyánfák
alatti találkozást a magas rangú hölgygyel, fentartom.</p>
<p>A titkár ezt is hiven leirta.</p>
<p>– Tessék aláirni, mondá lord Hyndtforth.</p>
<p>Goltz úr odairta a nevét.</p>
<p>– Kérek hivatalos pecsétet is ütni a név alá.</p>
<p>(Az ostya nem akart jól megragadni a levélen.)</p>
<p>– Majd én ráköpök s akkor megragad, mondá lord Hyndtforth, s úgy
cselekedék.</p>
<p>Ezzel a bizonyítékkal aztán visszatértek a kanczellár
palotájába.</p>
<p>Trenk Frigyes ártatlansága teljesen ki volt derítve: Bestuseff
ráismert az elhozott képben ugyanarra, a mit Goltz úr titokban
megmutatott neki. Restelte nagyon a dolgot, hogy nem tudott
külömbséget tenni egy tájkép, meg egy tervrajz között. Trenk
Frigyest kibocsátották a szobafogságából, meggratulálták,
megölelgették. Bestuseff <span class="pagenum"><a name="Page_280"
id="Page_280">-280-</a></span> is megölelte, hanem azután mégis
ütött egyet az öklével a hátára.</p>
<p>– Hanem az a találkozás a gyertyánfák alatt! Azért még majd
beszélünk egy szót, úrfi!</p>
<p>Trenk Frigyesnek aztán lovagi szavát vették, hogy nem fog Goltz
úrral gorombáskodni, ha találkozik vele.</p>
<p>Bestuseff ott marasztá az urakat lakomán. A kanczellárnő is
megjelent az asztalnál s változatlan hideg arczczal hallgatá végig
a mylord és a két követ úr előadását a Goltz úr intrikájáról. Úgy
tett, mintha ez csupa új dolog volna előtte. – Bizony pedig, ha ő
bele nem kap a sors lovainak gyeplőjébe, azok már azóta repítik
Frigyes úrfit az Urál felé!</p>
<p>Csak Bestuseff dörmögött közbe egyet-mást.</p>
<p>– No de a gyertyánfák alatt…</p>
<p>Még tartott a lakoma, a midőn belépett a terembe a czárnő
udvarmestere s egy levelet adott át a kanczellárnak, melyet a
czárnő sajátkezűleg irt.</p>
<p>A vendégek felállva hallgatták végig a levél tartalmát. A
kanczellárhoz volt az intézve. A legszeretetreméltóbb uralkodónő
mély felindulásának adott kifejezést azon méltatlan vádaskodás
fölött, melylyel kedves híve, Trenk Frigyes nevén sebet ütni
törekedtek. Ezen igaztalanul okozott fájdalom megorvoslására
elrendeli a czárnő, hogy Trenk Frigyesnek az államkincstárból két
ezer rubel kifizettessék s jövőre nézve e hű ifju személye minden
kémkedés és ólálkodás alul mentesíttessék.</p>
<p>«Éljen a czárnő!» hangzott minden ajkról.</p>
<p>Trenk Frigyesnek odanyujtatott a levél, hogy azon az uralkodónő
nevét megcsókolhassa.</p>
<p>A kanczellárnak egyszerre visszatért az egész jó kedve.</p>
<p>Megveregette Frigyes vállát.</p>
<p>– Jól van, fiacskám. Csak te sétálj a Kremlin gyertyánfái alatt.
Egy szót se beszéljünk erről többet.</p>
<p>… S mind ezt istennői apathiával hallgatta végig a szép Anna
asszony. <span class="pagenum"><a name="Page_281" id=
"Page_281">-281-</a></span></p>
<p>Ez a rosszul sikerült cselszövény szinleg mulatságosan
végződött, de az érdekelt kedélyekben mélyen ülő salakot hagyott
hátra.</p>
<p>Trenk Frigyes naplójából annyit tudunk meg, hogy a szép Anna
asszony ezért a lovagiatlan árulkodásért olyan inzultussal állt
boszút Goltz úron, a mely le nem irható; és hogy ez a nagykövet ez
eset után sorvasztó betegségbe esett s rövid időn elhalt. Halála
rejtélyét homály takarja.</p>
<p>De magának Trenknek a lelkületét is feldúlta ez a durva
cselvetés.</p>
<p>Hogy Frigyes király őt, egykori kedvenczét, még idegen országban
is üldözteti s ilyen eszközöket is megenged a nagyköveteinek, hogy
haragja kipéczézett tárgyát szerencsétlenné tegyék.</p>
<p>Saját szavai szerint: «e cselvetésen felindulva, képes lett
volna saját hazáját pusztasággá átváltoztatni, ha alkalom
kinálkozott volna rá».</p>
<p>Tehát már kész volt kardját kihúzni Poroszország zászlói
ellen.</p>
<p>Megszületett a hongyűlölet.</p>
<p>S ezt a szörnyszülöttet még nagyobbra nevelte mindennapi
indulataival.</p>
<p>A féltékenység fulánkja a kanczellárnak is a szivébe szakadt. Ez
időtől fogva nemcsak a saját szemével, de kémei által is folyton
figyelemben tartá a felesége és Trenk Frigyes minden lépését.
Azoknak alig lehetett másutt ellenőrizetlenül találkozni, mint a
Kremlinben, aztán meg lord Hyndtforth palotájában; vagy néha
Bernesnél, az osztrák nagykövetnél. Ide nem hatolhattak be a
kanczellár kémei.</p>
<p>S ez a féltés, ez a boszúság magára az orosz politikára is
befolyással volt. Bestuseff megharagudott lord Hyndtforthra és
Bernes úrra a miatt, hogy Anna asszonynak Frigyessel folytatott
szerelmi viszonyát pártolják. Azoknak ugyan legkevesebb kedvük telt
abban, hogy két szerető szívnek a boldogságát előmozdítsák, de nagy
politikai <span class="pagenum"><a name="Page_282" id=
"Page_282">-282-</a></span> tervük volt vele, hogy Erzsébet czárnőt
megnyerjék az angol és osztrák fegyverszövetség számára, s egy
közös hadjáratra Poroszország ellen. S ennek legbiztosabb
eszközlője volt a kanczellárnő, a kinek Poroszország iránti
gyűlöletét legjobban fentartá a Frigyes király által méltatlanul
üldözött ifju iránti szenvedélye.</p>
<p>Ez a huszonnégy éves gyermek képezte az európai politika sarkát,
mely körül az összes diplomatia forogni volt kénytelen.</p>
<p>A czárnő is kényeztette a fiut és semmi titkot nem tartott
előtte.</p>
<p>Ez öntudatlan politikai sark körül aztán maga az orosz
diplomatia is megfordult.</p>
<p>Bestuseff kanczellár, féltékenysége hideg dühében, eddigi
szövetségeseitől, angoloktól és osztrákoktól elfordulva, a
poroszokhoz közeledett. Anna asszony, kinek szintén meg volt a maga
titkos rendőrsége, férjének minden titkos terveiről értesült. A
hadügyminiszter, Apraxin, maga is bele volt ezekbe avatva.</p>
<p>A titkos terv az volt, hogy Oroszország csatlakozzék az angol,
osztrák és később a franczia szövetséghez s indítson meg egy nagy
hadsereget Apraxin vezénylete alatt a poroszok ellen. A legelső
összetalálkozásnál azonban, melyben a poroszokkal csetepatéra kerül
a sor, tegyen úgy Apraxin, mintha elvesztett volna egy derék
ütközetet s vonuljon vissza, hagyja magára az osztrákot, a ki az
oroszok félreálltával az angolokkal nem érintkezhetik, sem a
francziákkal.</p>
<p>Ezt az egész komplottot előre megtudta Anna asszony s közölte
Frigyessel, úgy, hogy ez a gyermek már előre tudta, hogy mi lesz a
legközelebbi nagy háborúnak a kimenetele?</p>
<p>Trenk Frigyes veszélyes lejtőre jutott. Eszközül hagyta magát
felhasználni egy nagy, az egész Európát megmozdító diplomatiai
cselszövényhez, a melyben neki az a szomorú szerep jutott, hogy
saját hazájának ellensége legyen. <span class="pagenum"><a name=
"Page_283" id="Page_283">-283-</a></span> S ha még abban tört volna
ki corioláni hongyűlölete, hogy kardját ajánlja fel hazája
ellenségének, ebben még lett volna valami brutális lovagiasság: a
hőstett elfelejteti az indokait. De ő rá egyenesen Ephialtes
szerepe várt: az ellenséges légióknak honfitársai ellen
kalauzolása. Ő segített szítani a gyűlöletet Erzsébet czárnő
lelkületében a poroszok iránt. A trónörökös, később III. Péter
czár, határozott ellenzője volt annak a politikának, mely
Oroszországot a burkusok elleni harczra izgatta. Ezt tudta
Bestuseff és Apraxin is. De a czárnő nem kérte a trónörökös
tanácsát, egészen a kanczellárnő befolyása alatt állt, a ki viszont
engesztelhetlen boszút forralt Frigyes király ellen a Goltz által
rajta elkövetett meggyalázásért.</p>
<p>Tehát a kanczellár és a felesége két egymás ellen irányult
politikai cselszövényen dolgoztak.</p>
<p>Nagyon tragikus vége lett ennek a magas komédiának.</p>
<p>Öt évvel később csakugyan megindult a nagy hadjárat Frigyes
király ellen, melyben az oroszokon kívül az osztrákok és francziák
is résztvettek. – Apraxin tábornok egy hatalmas hadsereggel indult
meg Poroszország felé s Frigyes király fölött Grosz-Jägerndorf
mellett nagy diadalt vívott ki. – Ugyanekkor azonban Erzsébet
czárnő halálos betegségbe esett. – Bestuseff egy merész
elhatározással hirtelen parancsot küldött Apraxin után, hogy ne
nyomuljon előre: térjen vissza az egész orosz hadsereggel
Muszkaországba. Azt remélte, hogy ez által megnyeri a következő
czár gratiáját, a ki a porosz királyt pártolta. – Azonban mire
Apraxin visszatért az orosz hadsereggel, akkorra Erzsébet czárnő is
felgyógyult a halálos betegségéből s ismét átvette az
uralkodást.</p>
<p>Mikor a czárnő megtudta, hogy az ő kegyenczei, uralkodónőjük
halálára számítva, ily végzetes fordulatot idéztek elő a
hadjáratban, méltó haragjában haditörvényszék elé állíttatá mind a
kettőt s a birák halálra itélték őket. – Erzsébet kegyelem útján
száműzetésre változtatta e büntetést. Anna asszony követte a
száműzetésbe férjét, a hol <span class="pagenum"><a name="Page_284"
id="Page_284">-284-</a></span> Bestuseff Alexej Petrovics,
rangjától, érdemjeleitől megfosztva, a bibliából kiszemelt kegyes
mondatok összeállításával foglalkozott, míg bátyja, Bestuseff
Riumin Ferencz, patikárusságra adta magát. (Ő lett feltalálója a
hirhedt Bestuseff-cseppeknek, másnéven «arany cseppek», melyek
minden migrainet meggyógyítottak). – Ha Trenk Frigyest, ki együtt
emelkedett e hatalmasokkal, ott találta volna a nagy kataklizma,
belőle is olyan hulló csillag lett volna, mint azokból. –
Elvesztette volna azt, a mi visszanyerhetetlen: a becsületet.</p>
<p>Jó szerencséje volt, hogy korábban utólérte a
szerencsétlenség.</p>
<h2><span class="smaller">VIII. FEJEZET.</span><br />
KERESZTÜL-KASUL A VILÁGBAN.</h2>
<p>A míg az ifjabb Trenk az orosz udvar diplomatiai és szerelmi
cselszövényeiben élénk szerepet játszott, az alatt az öregebb
Trenk, a spielbergi börtönben véget vetett nyughatatlan életének. A
meghalása is egy rettenetes komédia volt: dæmoni gonoszkodással úgy
kitervezve, hogy annak még folytatása is maradjon, hogy az ő lelke
még azután is a sírkövén gubbaszkodva, nevethessen az utána
következők kínlódásain.</p>
<p>Elébb szabályszerű testamentumot tett, melyben (a királynő
beleegyezésével) minden világi birtokára nézve az ő kedves
unokaöcscsét nevezé meg általános örököséül. (A kit nem sikerült
orgyilkosokkal megöletnie.)</p>
<p>Mikor készen volt a végrendelete, nevetve mondá a
börtönfelügyelő tisztnek, Kottulinszkynak:</p>
<p>– No most már vígan halok meg, mert úgy elláttam az öcsémet,
hogy még holtom után is boszanthatom és mortifikálhatom.</p>
<p>Akkor aztán konvertált, barátcsuhát öltött; – a ki teljes
<span class="pagenum"><a name="Page_285" id=
"Page_285">-285-</a></span> életében atheista volt, templomokat
rabolt ki, papokat kínzott: – egyszerre kegyes lett; megjövendölte
a halála napját, óráját, gyóntatót hivatott; egy nap azt mérgezte
meg aqua toffanával, másnap magát. Hogy még egy nevetni valója
legyen a lelkének onnan a sirkő tetejéről: hogy zarándokol hozzá
majd a nép, mint csodatevő szenthez.</p>
<p>Trenk Ferencz tehát megirta a pokoli komédiáját, csak az volt
hátra, hogy a hős eljátszsza azt, a kinek a számára a czímszerep
irva volt.</p>
<p>A bécsi udvari kanczellária felküldé Moszkvába Trenk
végrendeletét a felhivással együtt, hogy a legatárius foglalja el
az örökbe hagyott birtokot.</p>
<p>Azt jól tudta Trenk Frigyes, hogy minden ország törvénye
megkivánja, miszerint földbirtokot csak honosult nevezhet
tulajdonának; a ki magyarországi földesúr akar lenni, annak magyar
nemessé is kell lennie. Következőleg ott kell hagynia a fényesnek
indult orosz életpályát, a magas politikában elfoglalt izgalmas
részesülést, a hatalmas pártfogókat s még hatalmasabb
pártfogónőket, az élvezetteljes kalandokat. Felcserélni Moszkvát
Bécscsel. És Bécset ismerte már annyira, hogy ne találjon benne
semmi szeretni valót. Nagybátyjának a sorsa elég ijesztő példa
lehetett előtte. Tudhatta, hogy mennyi átok fekszik a nagybátyja
örökül hagyott birtokán! Bár azt még nem tudta, hogy mennyi
processus jár vele?</p>
<p>Eleinte visszautasítá az egész örökséget. Azonban lord
Hyndtforth és Bernes úr addig unszolták, míg ráadta a fejét, hogy
elfogadja azt.</p>
<p>Egy milliós örökség! Tömérdek kincs! Kész pénz halommal! Három
nagy uradalom, várkastély Magyarországon.</p>
<p>Lord Hyndtforth azzal győzött, hogy a szabadságvágyat éleszté
fel Frigyesben. Magyarország az ős szabadság hazája, olyan mint
Anglia, a hol a magyar nemest védi a primæ nonus. A magyar nemes
kis király a maga kastélyában! <span class="pagenum"><a name=
"Page_286" id="Page_286">-286-</a></span> Míg ellenben a nagy orosz
birodalomban a legmagasabb államférfi, a leggazdagabb knéz sincs
megóva attól, hogy egy cselszövény, egy czárnői szeszély a
vesztőhelyre, a pellengérre ne küldje: a kancsuka alá, aztán
Szibériába. Ime, ő rá is ki volt már mondva – nem itéletképen –
csak egy féltékeny férj haragjából, hogy oda vándoroljon, s csak
egy asszonyi hajszálon akadt fenn a balsorsa.</p>
<p>Ez döntött. Frigyes elfogadta a magyar udvari kanczellária
ediktumát s folyamodott a czárnőhöz elbocsátásáért.</p>
<p>A czárnő is nehezen akarta elbocsátani, de hát még a másik
uralkodónője! Ölelő karok lekötötték, forró csókok forrasztották,
mégis el tudta magát szakítani. Megigérte, hogy visszajön. A szép
Anna egy gyémántokkal kirakott medaillont ajándékozott neki,
miniatür arczképével, meg egy drágaköves szelenczét. Tubákolni
divat volt hölgyeknél és ifju uraknál.</p>
<p>És mikor elutazott, Szentpétervárott egy bankár kereste fel, a
ki egy levelet adott át neki, melyet a kanczellárnő irt búcsúképen
hozzá. A levélhez egy váltó volt mellékelve négyezer rubelről. Ezt
küldé a távozó kedvencznek uti költségül. A levelet megcsókolá s
keblébe rejté Frigyes, a négyezer rubelt köszönettel
visszaküldé.</p>
<p>Volt neki elég pénze, szép asszonyok, magas úrhölgyek
adománya.</p>
<p>Négy inast hordott magával: a két lovászát, Jankót és Brankót,
aztán meg egy muszka vadászt és egy kalmuk kocsist. Ezekre ugyan
mind nem volt szüksége, mert hajón utazott tovább.</p>
<p>Elébb Stockholmba ment, a hol a királyné igen szivesen fogadta.
Frigyes király legifjabb nővére volt. Jól ismerte Trenket. Ő volt a
lakodalmánál a királyi menyasszony kisérője a nemes, tiszteletbeli
csapat élén. Bizonyosan Amália herczegnő révén is jól ismerte az
ifjut.</p>
<p>Arra mutat az a figyelmeztetése, hogy ne sokat időzzön
<span class="pagenum"><a name="Page_287" id=
"Page_287">-287-</a></span> Stockholmban, mert ez kellemetlen
súrlódásra találna okot adni a berlini udvarral.</p>
<p>Innen átutazott Koppenhágába: ott is talált egy régi jó pajtást,
a kit nyomoruságából kisegítsen. Aztán tovább Hollandba, egy
gabonaszállító hajóval.</p>
<p>Útközben elővette őket a vihar, a hajó elvesztette az órradzóját
meg az előtörzsfáját s jó szerencse volt, hogy a gotenburgi sziklák
előtt horgonyt vethetett.</p>
<p>A vihar kilencz napig ott tartá fogva a hajót.</p>
<p>Frigyes ez alatt azzal mulatta magát, hogy beleülteté a négy
inasát a hajó dereglyéjébe s elkalandozott a sziklák közé, tengeri
rákot, tőkehalat fogni hálóval, szigonynyal, vadludakat lövöldözni,
azokat hazahordta a hajóra s megosztotta a matrózokkal.</p>
<p>Azokon a sziklaszigeteken emberek laktak: a férfiak halászattal,
az asszonyok földmíveléssel foglalkoztak. Ebben az évben rossz
termésük volt. A szigetlakók éhinséggel küzdtek.</p>
<p>Trenk Frigyes aztán a hajótulajdonostól felvásárolt valami száz
zsák rozsot s azt a dereglyével kihordá a sziklákhoz s szétosztotta
a szigetlakók között. Ez is a nagyúri szenvedélyek közé
tartozik.</p>
<p>Egy nagyobb sziklaszigeten még templom is volt. A pap is olyan
inséget szenvedett, mint a népe. Azt is megajándékozta Frigyes egy
pár száz forinttal, a mennyit az soha sem látott életében egy
rakáson.</p>
<p>Hangzott is utána a megvigasztalt nyomorultak áldó
zengedezése.</p>
<p>Úgy látszik azonban, hogy a vihar nem vesz tudomást az ilyen
hálanyilatkozatokról, mert a hajóhoz visszatérőben olyan rohammal
támadt a dereglyére, hogy azt felfordítá.</p>
<p>Trenk Frigyes csak a Jankó inasának köszönheté, hogy oda nem
veszett a hullámokban. Ez kezénél fogva húzta őt ki egy
sziklára.</p>
<p>Hanem az orosz vadász, meg a kalmuk kocsis a tengerbe fulladtak.
Azok nem tudtak úszni. <span class="pagenum"><a name="Page_288" id=
"Page_288">-288-</a></span></p>
<p>Frigyes is beteg lett s néhány napig sem élő, sem halott nem
volt. Míg végre tizenötöd napra szerencsésen megérkezett a hajó
Amsterdam alá. – Hát bizony akkor tökéletes élvezet volt a tengeren
való utazás.</p>
<p>Hogy miért tette ezt a nagy körútat Trenk Frigyes Stockholmon,
Koppenhágán, Amszterdámon keresztül Bécsig? annak a megoldását csak
az ifjukori kalandvágyban és hetykélkedésben tudjuk feltalálni.
Útközben elpocsékolt tengersok pénzt, ivott tengervizet, kapott
tengeri betegséget, de semmi okosat nem tanult.</p>
<p>Egy pár fölösleges kalandja is volt: egy hires verekedő
czethalásznak levágta a jobb kezét s egy homályos gentleman által,
kit nagylelkűen megtraktált, meg hagyta magát lopni keservesen.
Jobb lett volna, ha a czethalászt traktálta volna meg s az
iparlovagnak vágta volna le a kezét.</p>
<p>Végre, nagy Odyssea után, körülkerülve fél Európát, eljutott
Bécsbe.</p>
<p>Legelső dolga volt audientiát kérni a királynőnél. Mária Terézia
igen kegyesen fogadta s tudatá vele, hogy legmagasabb beleegyezését
adja hozzá, miszerint Trenk Frigyes nagybátyja örökségét
elfoglalja, melynek rendezésére egy delegatum judicium van
kiküldve.</p>
<p>Frigyes azt hitte, hogy Bécsben is úgy lesz, mint Moszkovában.
Csak meg kell neki magát mutatni s azzal minden ember meghódol
előtte. Annyival inkább, mert itt már mint egy valóságos magyar
mágnás, három uradalom, meg egy híres kincstár örököse léphet
fel.</p>
<p>De nagyon lehorgasztá a kevélységét a Trenk-féle törvényszéki
bizottság elnöke, a ki megismerteté vele a helyzetet. Legelőször is
a megdicsőült végrendelkező nyolczvanezer forintot meghaladó
legatumokat hagyott mindenféle kegyes czélokra, melyek a kincstárán
erős apadást okoznak; azután pedig nem kevesebb, mint hatvanhárom
processus van a hagyaték ellen megindítva, melyeknek eldültéig az
örökség ki nem adatik, s ha a felperesek igényei érvényesülnek, az
egész kincstár fenékig kiürül. <span class="pagenum"><a name=
"Page_289" id="Page_289">-289-</a></span></p>
<p>Ez volt az a mulatság, a mely fölött Trenk Ferencz még halála
előtt egy órával is olyan jókat tudott nevetni. Micsoda képet fog
csinálni öcsém uram, mikor megtudja, hogy hatvanhárom perben kell
helyt állania s mint az üldözött medvének, egy egész kopófalka
ellen védelmeznie magát.</p>
<p>Egy millió forint örökség – hatvanhárom prókátorral!</p>
<p>A legelső gondolatja az volt, hogy odadobja az egész örökséget a
törvényszék lábához s fut Európából s Keletindiáig meg sem áll! – S
ez volt az egészséges gondolat! Bár maradt volna mellette. Ott még
alkirály lehetett volna.</p>
<p>De szerencsétlenségére épen akkor érkezett meg Bécsbe az ő
moszkvai jó barátja, Bernes úr nagykövet, a kinek valami elintézni
való ügyei voltak Milanóban. Az ismét felbiztatta, hogy csak
fogadja el a Ferencz bátyja végrendeletét úgy, a hogy van,
egyelőre; majd ő beszél a királynővel s megszabadítja Frigyest e
kellemetlen helyzetből. Fel is ment az udvarhoz s a legjobb
igéretekkel tért vissza. Ezeken aztán Frigyes megnyugodott. Bernes
úr megigérte neki, hogy a mint Milanóból visszajön Bécsbe,
egyenesen hozzáfog a Trenk-massa felszabadításához, s addig vissza
nem tér Moszkvába, a míg ifju barátját a pakráci, petrováci és
pleternitzi uradalmakba be nem iktatja.</p>
<p>Ekkor aztán Frigyes mégis csak elő kérte hát a Ferencz
testamentumát, a mit még mind addig nem látott.</p>
<p>Itt következtek azután még az új meglepetések.</p>
<p>Trenk Ferencz hagyományozása három föltételhez volt kötve.</p>
<p>Az első, hogy az általános örökös térjen át a római katholikus
hitre. (A Trenkek lutheránusok voltak.)</p>
<p>A második, hogy egyedül az osztrák uralkodóháznak
szolgáljon.</p>
<p>A harmadik, hogy az egész vagyona elidegeníthetlen
hitbizománynyá alakíttassék.</p>
<p>Ezek a föltételek még a hatvanhárom processusnál is sulyosabban
nehezültek a milliós örökségre. <span class="pagenum"><a name=
"Page_290" id="Page_290">-290-</a></span></p>
<p>És Frigyesnek még egyszer nyitott útat jó sorsának nemtője ebből
a labyrinthból való megmenekülésre.</p>
<p>Alig utazott el Bernes úr Bécsből, a midőn a pfalzi követnek az
estélyén összetalálkozott Frigyes a porosz nagykövettel, a ki őt
előzékeny nyájassággal félrehívta egy ablakfülkébe s elkezdett
előtte nyilatkozni Frigyes király megváltozott indulatáról Trenk
iránt. A nagykövet minden rábeszélő tehetségét elővette, hogy
Frigyest hazájába visszatérésre birja. Biztosítá számára a király
amnesztiáját, lelkére köté a hazája iránti szeretetét. – Frigyes
hajthatatlan maradt.</p>
<p>Azután a nagyravágyásához beszélt. Frigyes király ki fogja őt
nevezni egy lovas ezrede parancsnokának; fényes katonai pálya
nyilik meg előtte a saját hazájában; míg itt az új hazában ugyan
várhat, a míg egy fölösleges helyen megakad, ott azután fenn is
akad. Láthatja a bátyja példájából, hogy mi a jutalma Ausztriában a
csatatéren szerzett érdemeknek. – Frigyest ez sem indította
meg.</p>
<p>Végre a legérzékenyebb részén támadta meg. Beszélt neki a
szerelméről. Az egyetlen fenkölt szerelméről. A védő angyaláról, a
ki őt még most is imáiba foglalja. – Még az sem győzte le!</p>
<p>Az az átkozott millió bezárva tartá a lelkét.</p>
<p>Frigyes visszautasította a nagykövet ajánlatát, a király
kegyelmét s ez által nyiltan a hazája ellenségének vallotta be
magát.</p>
<p>Ez volt a legnagyobb hibája és a legnagyobb bűne. Ezen tört meg
a sorsa derékban.</p>
<p>Maga is elismerte azt később s vénségében nehéz önvádakat
halmozott magára, hogy akkor ezt a sorsfordulatot nem fogadta el s
egész ifjuságát, életerejét semmivé tette általa.</p>
<p>Egy millió miatt!</p>
<p>De annak a milliós örökségnek a végrehajtói követelték a
végrendelet föltételének végrehajtását. Legelőször is a római
katholikus hitre áttérést. <span class="pagenum"><a name="Page_291"
id="Page_291">-291-</a></span></p>
<p>Furcsa ellenmondások jönnek elő Trenk Frigyesnek a jellemében.
Ettől az egytől vonakodott.</p>
<p>Ő, a ki annak az egy milliónak a csábképeért meg tudta tagadni a
hazaszeretetét, el tudta mellőzni a nagyravágyását, le tudott
mondani a szerelméről; – nem tudta megváltoztatni az eklézsiáját.
Háromnegyedrészben gyönge tudott lenni, egynegyed részben erős.</p>
<p>De, hogy mégis, e miatt, el ne veszítse azt a kisértetes
milliót, megtette azt a tréfát, hogy egy kapuczinust
megvesztegetett, hogy adjon neki bizonyítványt, miszerint ő áttért
a katholikus egyház kebelébe. S ezzel elég volt téve a formaságnak.
De az ilyen csalfaság nem maradhatott titok. Ezért aztán mindenki
meggyűlölte és üldözőbe vette. A hypokrisist, a hitvallással űzött
komédiát mind az egyik, mind a másik fél egyformán elitéli. – Ezzel
Trenk Frigyes Szibériát csinált maga körül az emberi szivekben.</p>
<p>S Trenk Ferencz gúnyszelleme ott repkedett körülötte az
útain.</p>
<p>Hát nem ez a manó vitte utána Bernes úrnak az aqua toffanát,
mely azt olaszországi útjában megölte? A kedves atyafiak ezt a
módját találták ki a barátságos kiegyezésnek: megmérgezték.</p>
<p>Bernes hirtelen halála egyszerre megfosztotta Trenk Frigyest
egyetlen igaz barátjától, a ki az udvarnál befolyással birt.</p>
<p>Maradt helyette hatvanhárom ellensége, ugyanannyi peres fél, a
ki az örökségét megtámadta, azoknak az ármányos prókátoraik, a
megvesztegetett birák, a sikkasztó sáfárok, csalafinta iparlovagok,
a kikhez még megszerezte ellenségekül a hitbuzgó papokat, a dölyfös
udvaronczokat és a gyanakodó diplomatákat.</p>
<p>Valóban egy mesehős bátorsága s egy gyermek könnyelműsége
kellett hozzá, hogy Trenk Frigyes ebbe a szörnyetegek barlangjába
belelépjen.</p>
<p>Itt azután lassankint kinevelte magát azzá a gyűlöletes és
nevetséges alakká, a mi egy bécsi perkeresőé, a ki egyik
<span class="pagenum"><a name="Page_292" id=
"Page_292">-292-</a></span> ajtótól a másikhoz szalad,
törvényszékekhez, dikastériumokhoz, kanczelláriákhoz. Kopogtat,
dörömböz, könyörög, káromkodik, janitorokat megveszteget és a hová
be nem juthat, a kapun les rá a kegyelmes úrra, ott fogja el,
úton-útfélen panaszolja úrnak-bolondnak a szenvedett
méltatlanságait, præsentál, allegál, replikál, appellál, concertál,
törvényeket czitál, szidja a papokat, az udvaronczokat, a rendőrség
kezébe kerül, becsukják, kiszabadul, satisfactiót követel, azt nem
kap, fűhöz-fához folyamodik: fut előle minden ember s ajtót-ablakot
zár, ha meglátja.</p>
<p>És ez alatt külső viseletében is elhanyagolja magát, katonai
egyenruhája nincs már, a legolcsóbb polgári öltözetet viseli,
nehogy a Kleiderordnung törvényeivel összeütközésbe jőjjön.</p>
<p>Ilyen alakban aztán a nőknél sincsen szerencséje. Nem is ér rá
szerelmi kalandokra gondolni, hisz mindennapra terminusa van valami
birónál, ha nem kompareál, elmarasztalják in contumaciam. Dehogy
irhat most verseket, előtte a magyar Corpus juris: azt tanulja be
könyv nélkül, jobban otthon van már a Tripartitum, az edictumok és
a curialis decretumok útvesztőjében, mint egy tabularis fiscalis s
még azzal is mortificálja a bécsi birákat, hogy a magyar
törvényekből tart nekik prelectiót.</p>
<p>S ezt az infernális haláltánczot járja három esztendeig! Három
legszebb évet a fiatalságából elpocsékol perpatvarkodással.</p>
<p>Végre csodák történnek. Három esztendő alatt dülőre jutnak a
perek. Alig hinné el az ember! Három esztendő! Hisz ez a
csecsemőkor egy processusnak az életéből. Ez alatt a mi kincsei
voltak a nagybátyjának otthon a szlavoniai várában, azokat
egyszerűen ellopták. Minden ember, a ki felügyelőnek volt oda
küldve, lopott belőlük valamit. Ha ellenőrző is volt, akkor ketten
loptak. Nem hagytak ott semmit: tiszta munkát csináltak. – No de
hát ezeket a kincseket Trenk Ferencz, a pandurvezér maga is úgy
rabolta össze, átok volt rajtuk. Hadd fussanak. <span class=
"pagenum"><a name="Page_293" id="Page_293">-293-</a></span></p>
<p>Félmillió oda!</p>
<p>Végre az uradalmak mégis csak felszabadultak. S azok is megérnek
magukban egy milliót. Jövedelmük az akkori idők gazdálkodása
mellett is fölment hatvanezer forintra. Még ebből is lehet urat
játszani.</p>
<p>Ekkor azonban előálltak a magasabb jogtudósok. Azt mondták, hogy
nem úgy van az! Trenk Ferencz eltestálhatta a maga birtokait az
unokaöcscsének; de annak, mint idegennek, nem lehet Magyarországon
fekvő birtokot elfoglalni. Az idegen örököst csak a pénzértéke
illeti meg a Trenk-féle magyar és szlavon uradalmaknak.</p>
<p>A királynő külön edictumával elrendelte, hogy a Trenkuradalmakat
el kell adni.</p>
<p>Meg is vette azokat az akkori királyi személynök, Grassalkovich
Antal, a kit ugyanazon évben emeltek grófi rangra, százötvenezer
forintért.</p>
<p>Tehát a másfél milliós örökség összezsugorodott százötvenezer
forintra.</p>
<p>De ha még itt megállt volna!</p>
<p>Hanem ekkor még előjöttek azok a kegyes intézetek, a kiknek a
megdicsőült legatumokat hagyott, azokat elébb rövidesen
kielégítették.</p>
<p>Ez operáczió után maradt Trenk Frigyesnek még hatvanhatezer
forintja.</p>
<p>Mikor aztán hozzá akart nyulni a veszett fejszének a nyeléhez,
akkor tudtára adták, hogy ez az örökölt summa megmarad
hitbizománynak, a testamentum értelmében. Hitbizományt pedig csak
magyar honosult vehet birtokba. Frigyesnek még hatezer forintot le
kellett fizetni az indigenátusért. – Ezen kellett volna kezdenie a
dolgát, ha olyan makacs fejű nem lett volna.</p>
<p>Így aztán szépen megtörve, megpuhítva került elő a nagy
örökösödési hadjáratából.</p>
<p>A királynő, hogy balzsamot cseppegtessen a fájó sebeire,
kinevezte Trenk Frigyest egy kürazir ezredéhez kapitánynak.
<span class="pagenum"><a name="Page_294" id=
"Page_294">-294-</a></span></p>
<p>Trenk Frigyes megköszönte szépen a kegyelmes adományt, s azzal
beszerezve az egyenruháját, a szükséges paripákat, el is foglalta a
helyét a vértes ezredénél, melynek szállása ott volt a szép magyar
Alföldön, a derék Kecskemét városában.</p>
<p>Ott azután Trenk Frigyes egészen boldognak érezhette magát. A
magyar vendégszeretet mellett egyik disznótorból, vendégségből a
másikba vitték. Lakozás, névnap, emmaus meg nem esett nála nélkül.
Szerették is nagyon. Briliántos szelenczéket ugyan nem igen kapott
a szép hölgyektől, hanem annál jobb turós béléseket.</p>
<p>S ugyan okosan tette volna, ha ezt a szép életczélt elérve,
megmaradt volna mellette s nem zavarta volna fel többé a vizet maga
körül.</p>
<h2><span class="smaller">IX. FEJEZET.</span><br />
A BALSORS KEZDETE.</h2>
<p>Tehát a kecskeméti homokbuczkák között agarászni, a sós tó
nádasaiban kacsázni, hébe-hóba a katonákat rájtsuloztatni; hosszú
ebédeket végig enni, karczos idei bort inni és hosszúszáruból
dohányozni: – ez volt az élete annak a tűzlelkű ifjunak, a ki már
tizennyolcz éves korában a királyi udvar fényében pompázott,
fejedelmi kegyencz volt, a gárdát vezette, jó barátokkal és jó
ellenségekkel csak úgy komázott, a ki a berlini magas körökben
Európa legnagyobb tudósaival, lángszellemeivel társalgott,
Moszkvában a világ fő-fődiplomatáival országrendítő kabalákat
koholt és most itt sakkozik naponkint a kecskeméti prédikátorral,
az egyetlen emberrel, a kivel filozofálni lehet – diák nyelven.</p>
<p>Hát még az eltünt elysium! A fejedelmi szép asszonyok, a
regényes, kalandos, tüneményes varázsnők, az angyali Amália, a
dæmoni Miranda, a tündéri Jelvira, az istennői <span class=
"pagenum"><a name="Page_295" id="Page_295">-295-</a></span> Anna! A
kecskeméti nép pedig puritán. A nők a templomban külön ülnek a
férfiaktól, s másutt nem látni őket. Negyven éves kora előtt az
asztalnál sem foglal helyet az asszony, ha idegen vendég van jelen,
s a hajadon leányt az első szobába sem eresztik, nehogy az ablakon
kinézzen.</p>
<p>S itt kellett vesztegelni annak a nyughatatlan léleknek, a kinek
a félvilág sem volt elég.</p>
<p>Hányszor megátkozta Kecskemétet!</p>
<p>S hányszor visszaimádkozta ezt az átkot később! Bár csak
visszakerülhetne oda megint, a becsületes Gyenes uram portájára, a
jó fehér czipó, szalonna, meg az ürmös karafina mellé!</p>
<p>Huszonnyolcz éves volt már Frigyes s kétségbeesetten vette
észre, hogy kezd kihízni minden uniformisából: hasat ereszt, mint
biró uram.</p>
<p>Ekkor kap egy fekete pecsétes levelet, kurir által küldve. Az
öcscse tudatja vele szeretett édes anyjuknak halálesetét s meghívja
Danczkába, atyafiságos osztozkodásra.</p>
<p>Vegyes érzelmek tódultak Frigyes kedélyére, mikor e gyászhírt
vette. A szeretett anyáért fakadó könyekkel együtt járt az
örvendező szívdobogás, hogy alkalmat és okot talált Kecskemétről
megszabadulhatni.</p>
<p>Folyamodott rögtön a bécsi főhaditanácshoz szabadságolásért,
családi ügyeinek rendezése végett.</p>
<p>Az apai örökségét a porosz kormány elkobozta, hűtlenség miatt,
az anyai hagyaték iránt pénzbeli egyességet kellett kötnie a
testvéreivel.</p>
<p>Nem telt bele két hónap, hogy az engedélyt megkapta az
elutazásra.</p>
<p>Hej de örült, mikor válét mondhatott a vendégszerető magyar
városnak!</p>
<p>Arra gondolt, hogy Danczkából, a mint ott a dolgait végezé,
átvitorlázik Szentpétervárra, a hol akkor az orosz udvar
tartózkodott, s a rég nem látott kedves arczokat ismét ragyogásra
kényszeríti megjelenésével. – Talán ott is marad? <span class=
"pagenum"><a name="Page_296" id="Page_296">-296-</a></span></p>
<p>A bécsi ellenségei is úgy vélekedtek. Olyan nagyon megszerették,
hogy gondoskodtak felőle: csak egyszer kimenjen az országból, soha
többet vissza ne térhessen.</p>
<p>Egész messzeható ármányt koholtak ellene. Berlinbe irtak a
kormánynak, hogy Trenk Frigyes azért megy Danczkába, hogy a király
ellen orgyilkos merényletet kövessen el. Ausztria nagykövete volt
Berlinben Puebla gróf, s ennek a titkárát, Weingartent nyerték meg
a cselszövők czinkostársul.</p>
<p>Ki volt csinálva Bécsben, hogy Trenk Frigyest Danczkában időzése
alatt a poroszok kezébe juttassák.</p>
<p>S ez az annyi természetes észszel megáldott lángész oly együgyű
buta módra ment bele a kelepczébe, hogy maga sem tud az
önigazolására egyebet felhozni, mint véghetetlen
elbizakodottságát.</p>
<p>Danczkában csaknem egyidejüleg megjelentek az öcscsei és hugai.
Azokkal hamarosan kiegyezett Frigyes. Az anyai örökségéből ráeső
részt átengedte nekik hétezer tallérért, a mit azok rögtön ki is
fizettek neki.</p>
<p>Ezzel tehát mehetett volna rögtön Danczkából akárhová: haza
Kecskemétre, vagy még hazább Szentpétervárra.</p>
<p>Ugyan miért kellett neki még tizennégy napig Danczkában
maradni?</p>
<p>Ha ezt az időt arra fordította volna, hogy elzarándokoljon az
anyja sírjához: ennek az anyának még a holtkeze is megvédte volna a
fejét nagy veszedelmektől. De hát ő maga azt mondja, hogy mulatni
maradt ott. Danczka kikötő város, mindig tele utazó néppel, a kik
szeretnek vigadni.</p>
<p>Maga beszéli el, hogy Danczkában egy ismerőse sem volt. Az
egyetlen ismeretsége hivatalból lett kötve az osztrák rezidenssel,
Abramson úrral.</p>
<p>Abramson úr született porosz volt. Soha Bécset nem is látta; ez
idő szerint is a porosz király alattvalója, kit csak Bestuseff
ajánlatára nevezett ki a bécsi kormány danczkai rezidensül.
<span class="pagenum"><a name="Page_297" id=
"Page_297">-297-</a></span></p>
<p>Hát ennek az embernek a kezére bizta Trenk Frigyes a fejét.</p>
<p>De nem is jól mondja, hogy több ismerőse nem volt Danczkában.
Mert ott találta Reimer urat is. Azt a bizonyos Reimer porosz
rezidenst, a ki őt négy év előtt el akarta fogatni s a kit ő
megkergetett, hogy még a parókája is a markában maradt. Ez még
mindig ott volt Danczkában. Találkozhatott vele elégszer Abranson
úrnál, a hol mindennapos vendégül látták. – Talán gyönyörűségét
találta benne, hogy a megsértett ellenséggel ingerkedhetett?</p>
<p>Hogyan nem érezte, hogyan nem sejtette, minő veszélyes örvény
partján jár itten?</p>
<p>Mikor először el akarták Danczkában fogni, akkor még nem volt
egyéb bűne, mint az, hogy egy királyi herczegnővel tilalmas
viszonyt folytatott s a glatzi várfogságból erőszakosan kitört, de
azóta hozzájárult, hogy az elfogására kiküldött porosz altiszteket
s magát a hadnagyot csufosan megbotoztatta, tetézte a terhét a
Goltz nagykövettel való elbánása; a rovására lett jegyezve a
Frigyes kegyelmének visszautasítása; és végre az osztrák katonai
szolgálat elvállalása.</p>
<p>Elhagyta-e Trenk Frigyest egyszerre a fantáziája, a memoriája, a
judiciuma, hogy nem birta maga elé képzelni királyi ellenségének
lángoló haragját egykori kegyencze ellen, ki felköti az osztrák
mellvértet és a kardot, azzal a bizonyos tudattal, hogy azzal saját
királya és hazája ellen fog fordulni? Mert hiszen azt csak kellett
tudnia, hogy Goltz nagykövet a berlini kormányt értesíté arról a
diplomatiai gépmozgásról, mely Erzsébet czárnőt az Ausztriával
közösen megindítandó hadjáratra Poroszország ellen feltüzelte; s
ebben a machinatióban magának Trenk Frigyesnek is nagy része
volt.</p>
<p>És mindezeket jól tudva, mégis elég könnyelmű volt nap-nap után
ott tánczolni Abramson úr estélyein: egy ágyúlövésnyi távolban a
porosz határtól. <span class="pagenum"><a name="Page_298" id=
"Page_298">-298-</a></span></p>
<p>Ez valóban olyan merészség, a minek nem lehet más nevet adni,
mint «párbaj az ördöggel».</p>
<p>Ha már akkor megirta volna Goethe a Faust-ját, abból megtudhatta
volna, hogy az ördög nagyon jól tud vívni.</p>
<p>A hajó is ott volt már a kikötőben, melyen Trenk Frigyes
Szentpétervárra készült utazni. Az elindulás előtti nap estéjén már
át akart rá költözni, s ezzel kikerülte volna a balsorsot. De a
vendégszerető Abramson erővel ott marasztá magánál búcsúvacsorára.
A nagy dinom-dánom után haza ment a szállására.</p>
<p>Alig feküdt le az ágyába, midőn beront az ajtaján két városi
biztos, husz katona kiséretében s azt mondja neki, hogy öltözzék
fel gyorsan és kövesse őket. Elvitték a városházára s ott bezárták
a börtönbe. Kiabálni, protestálni nem használt semmit.</p>
<p>Másnap délben megjelent a börtönében Abramson. Nagy
szemforgatások közt allegálta, hogy ő mindent elkövetett barátja
megszabadítására: volt a magisztrátusnál, a polgármesternél, a
szindikusnál, követelve Trenk Frigyes szabadon bocsátását, ki mint
osztrák császári tiszt dekretummal és menlevéllel van ellátva. A
polgármester Rutenberg uram azonban dühös a bécsiekre. Neki két fia
járt ott a magas iskolába, a kik részt vettek a «fügelegények
társaságában» s ezért őket pellengérre állították, daczára
polgármesteri leszármazásuknak; most azért boszút kell állani egy
osztrák tiszten. Igy tromfol vissza Danczig városa Bécs
városának.</p>
<p>(Jó lesz megjegyezni, hogy az a «fügelegények társasága» azzal
foglalkozott, hogy a legocsmányabb bacchanáliákat rendezte az
osztrák fővárosban s az ilyeneket Mária Terézia uralkodása alatt
szigorúan megtorolták.)</p>
<p>Igérte azonban Abramson, hogy rögtön tudósítani fogja a bécsi
kanczelláriát Frigyes elfogatásáról s nincs kétsége, hogy
diplomácziai úton fogják követelni szabadonbocsáttatását. Addig
maradjon nyugton, s a mi megőrizni való értékes vagyona van, azt
bízza ő rá. <span class="pagenum"><a name="Page_299" id=
"Page_299">-299-</a></span></p>
<p>És Frigyesnek még most sem derült fel az agyában, hogy ez az
ember az ő elárulója; a ki őt terv szerint játszotta ellenségei
kezébe! S a helyett, hogy torkon ragadta volna s megfojtotta volna,
átadta neki minden pénzét: anyai örökségét.</p>
<p>Abramson azután azt irta Bécsbe a kormánynak, hogy Trenk
Frigyest a saját hebehurgyasága miatt fogták el a poroszok. Nagy
hetykén átlovagolt a pomerán határon valami szerelmi kalandra; ott
csipték el, mint porosz katonaszökevényt. Ezt a jelentést aztán
Bécsben tudomásul vették s többet senki sem rontotta el az étvágyát
azzal, hogy Trenk Frigyesről beszéljen.</p>
<p>És még azon napnak az éjjelén megjelent a börtönében Raimer, a
porosz rezidens, ugyanazzal a porosz tiszttel, ugyanazokkal a
porosz altisztekkel, a kiket a mult alkalommal Trenk Frigyes oly
csúfosan elveretett; azok elvették tőle, még a mi értékes ékszerei
voltak, lehuzták a gyűrűket az ujjairól, lehurczolták a bezárt
kocsiba s éjnek éjszakáján kirobogtak vele a városból.</p>
<p>Mire megvirradt, egy porosz állomáson voltak vele; ott beült
mellé a kocsiba egy huszártiszt, tizenkét huszár pedig mellette
lovagolt.</p>
<p>Igy vitték állomásról állomásra, míg egy nagyobb városba értek
vele. Ott azután megpihentek. Addig hozzá sem szólt senki.
Éjszakára mindig be volt zárva.</p>
<p>Abban a városban a württembergi herczeg volt a főparancsnok.
(Ugyanaz, a kit Schiller a «Geisterseher» költeménye hőseképen
megörökített.)</p>
<p>Ez a fejedelmi nemes úr, a mint az értesítést kapta Trenk
Frigyes elfogatásáról, azonnal odaküldé hozzá a hadsegédét s
fölvezetteté magához. A belépő foglyot azzal fogadta, hogy kezet
nyujta neki. Ez jó omen volt.</p>
<p>Frigyes kapott a kedvező hangulaton s nem késett panaszát
előadni, népjog elleni elfogatása felett.</p>
<p>A herczeg azzal válaszolt rá, hogy meghívta magához ebédre.
Fényes társaság volt együtt. A herczeg fiatal nejének <span class=
"pagenum"><a name="Page_300" id="Page_300">-300-</a></span> is
bemutatá az ifju regényhőst, a ki nagyon érdeklődött iránta, az
egész társaság, valamennyi porosz tiszt mind a legbarátságosabban
beszélt vele. De mintha összebeszéltek volna, valamennyi azt a
themát variálta, hogy bizony Frigyes király nagyon fel van
ingerelve Trenk Frigyes iránt s tőle semmi irgalmat, kegyelmet nem
várhat.</p>
<p>Csak hogy világosan a fülébe nem kiabálták: «fuss innen
szerencsétlen! ott a nyitott ajtó!»</p>
<p>Nem értette meg.</p>
<p>Nem is zárták itt be. Ott maradt a herczeg palotájában vendégül,
kisétálhatott a városba; ha katonatiszttel találkozott, az
félretért előle.</p>
<p>S aztán megint csak visszatért a herczeg palotájába.</p>
<p>Ott folyvást szivesen látták.</p>
<p>Harmadnap aztán, hogy csak nem akarta felhasználni az alkalmat,
ismét kocsira ültették: de ezuttal nyilt csézába s minden lovas
kiséret nélkül útjára bocsáták. Csak egy tisztet adtak mellé
utitársul. Az is álomnak adta a fejét az első órában, s aztán
nagyokat bámult, mikor felébredve még mindig maga mellett látta a
foglyot.</p>
<p>Pedig néhol olyan közel vitt el az út a lengyel határ mellett,
hogy egy iramodással más országban lehetett volna.</p>
<p>Csak ment a végzete elé bután, érzéketlenül.</p>
<p>Ugyanaz a Trenk, a ki a glatzi várból fegyveres csapaton vágta
magát keresztül, a ki átuszott a jégzajló folyón, a ki még egy
sánta szökevénytársát is a hátán czipelte: most megbénult a szökés
gondolata előtt.</p>
<p>A kisérő tiszt szándékosan rövid utakat tett a foglyával, minden
állomáson a térparancsnokhoz szállásolta be, a ki a herczeg szóbeli
izenete folytán teljes szabadságot engedett a fogolynak. Mindenütt
előre rémítették a király haragjával. Trenk nem látott, nem
hallott. Pedig megmondták neki, hogy Berlinben mi vár rá?</p>
<p>Kiváncsi volt a veszedelmére!</p>
<p>Egy kis mezővárosban egy kapitány fogadta, ki a Württemberg
<span class="pagenum"><a name="Page_301" id=
"Page_301">-301-</a></span> herczeg dragonyos ezredének utolsó
tartalékszázadát vezénylé.</p>
<p>Ennek sok dolga volt az ujonczok betanításával. Egy délután
egészen magára hagyta Frigyest a szállásán. A századát gyakorlatra
vitte messze a városon kívül.</p>
<p>Frigyes lement az istállóba, ott talált felnyergelt,
felkantározott lovat, pisztolyt, kardot. Csak fel kellett volna
ülnie és a város másik kapuján csendesen kilovagolnia.</p>
<p>Hanem akkor eszébe jutott, hogy hát aztán hová? «Haza»
Kecskemétre?</p>
<p>Inkább Berlinbe fogolyképen.</p>
<p>A százados nagyot bámult, mikor este a gyakorlatról visszatérve,
furcsa foglyát ott találta a szállásán.</p>
<p>Még másnap is tett vele egy próbát. Kivitte a csézáján az
erdőre. Talán a csalitok, a pagonyok megsúgják neki a jó tanácsot,
hogy fusson a rengeteg mélyébe.</p>
<p>Egy helyen megállítá a kocsit a százados s azt mondá
Frigyesnek:</p>
<p>– Hej! Itt ebben pagonyban szép csiperke gombákat lehet találni.
Szálljunk le, keressünk gombát.</p>
<p>S azzal az egyik jobbra, a másik balra elindult a bokrok
közé.</p>
<p>Egy óráig odamaradt a jó, becsületes kapitány. Mikor visszatért
a kocsihoz, hát nem szemközt jött rá a delinkvens, sisakját tele
szedve csiperkével?</p>
<p>– Nem bolond gombát szedtél, pajtás? Rivalt rá boszúsan.</p>
<p>Még azt sem értette el!</p>
<p>Trenk Frigyes azzal a hóbortos reménynyel áltatta magát, hogy
őtet most azért viteti magához Frigyes király, hogy ismét kegyébe
fogadja, rangjába visszahelyezze s aztán majd akkor újra kezdődnek
a charlottenburgi aranynapok.</p>
<p>Ez az őrültséggel határos ábránd annyira elvakította, hogy
semmire sem emlékezett, a miért Frigyes királynak oka legyen rá
neheztelni. <span class="pagenum"><a name="Page_302" id=
"Page_302">-302-</a></span></p>
<p>Útközben kifundálta, hogy majd a midőn a haditörvényszék elé
fogják állítani, milyen hatalmas védbeszédet fog tartani eddigi
életéről és viszontagságairól. A birák lelke meg fog rendülni.</p>
<p>Nem jutott eszébe, hogy hiszen már a glatzi várfogságba is
itélet nélkül dugták be. A berliniek sokkalta egyszerűbb methodus
szerint tudtak elbánni az alkalmatlan embereikkel, mint a bécsiek.
Azok nem állítottak megfizetett hamis tanukat a vádlottal szembe,
nem vesztegettek meg birákat, magas hivatalnokot, hanem brevi manu
becsukták az embert, a ki nekik nem tetszett, a hűvösre, – s aztán
ott felejtették.</p>
<p>A mint a Württemberg herczeg dragonyosai kezéből más ezred
felügyelete alá jutott a fogoly, egyszerre megszünt a barátkozás.
Zárt kocsikban vitték Berlinig. Ott még tisztességes szobába
zárták, de éjjel-nappal két fegyveres őr volt mellette.</p>
<p>Harmadnapra odajött a börtönébe két hadbiró, meg egy irnok.
Hoztak magukkal egy nagy protokollumot.</p>
<p>Leültek az asztal mellé, a foglyot maguk elé állíták.</p>
<p>Kikérdezték: Kicsoda? micsoda? Hol és merre járt? Mit keresett
Danczkában.</p>
<p>A míg lehetett, felelt a kérdéseikre.</p>
<p>Aztán ilyeneket kérdeztek tőle:</p>
<p>– Mi módon akarta Danczkából az összeesküvést intézni Frigyes
király ellen?</p>
<p>– Kik voltak és hányan a czinkostársai?</p>
<p>– A király szakácsát vesztegették-e meg, hogy annak ételébe aqua
toffanát keverjen? Avagy a király vadászát, hogy urát szélpuskával
lelője!</p>
<p>– Kitől kapta e merénylet kivitelére a pénzt? Az angoloktól-e,
vagy az osztrákoktól? Mennyi pénzt kapott?</p>
<p>– Miféle államférfiak voltak ebbe a komplotba beleavatva?</p>
<p>– Mi oka volt rá, hogy Gohr urat, a moszkvai nagykövetet,
megmérgeztesse? <span class="pagenum"><a name="Page_303" id=
"Page_303">-303-</a></span></p>
<p>– Miért ingerelte Erzsébet czárnőt Frigyes király ellen?</p>
<p>– Minő viszonya volt Bestuseff kanczellárnővel?</p>
<p>Trenk Frigyes mindezekre a kérdésekre nem felelt semmit.</p>
<p>A tulsó rubrikába aztán bediktálták az auditorok:</p>
<p>«Vádlott makacsul hallgat.»</p>
<p>Az utolsó kérdésnél azonban indulatosan kiálta fel:</p>
<p>– De ez már szemtelenség!</p>
<p>Erre beszólították a porkolábot s meghagyták neki, hogy
vizitálja meg a foglyot.</p>
<p>Minden öltönyét levettették vele. Az inge alatt megtalálták azt
a bizonyos gyémántokkal kirakott medaillont. Azt elvették tőle,
kinyitották, kézről-kézre adták, nézegették.</p>
<p>– Hát ez nem Bestuseff kanczellárnőnek az arczképe?</p>
<p>Az is odacsatolták a protokollumhoz, mint bűntanújelt.</p>
<p>Többet aztán nem vesztegették rá a szót.</p>
<p>A mi egynehány aranyat még találtak a ruhabélésben elrejtve,
elszedték tőle; azzal zárt kocsiba ültették s erős fedezet alatt
elszállították Magdeburgba. Ott a fellegvárban elhelyezték az előre
készen tartott börtönébe.</p>
<p>Csinos kis helyiség volt.</p>
<p>Egy odu a kaszamatában, hat láb széles és tíz láb hosszú. A
bejáratot egy vasajtó, meg egy tölgyfaajtó zárta. Az ablak, mely a
hét láb széles bástyafalba volt vágva, olyan magas volt, hogy el
nem érheté. Az ágya pedig vaspántokkal a padlóhoz szegezve, hogy az
ablakhoz ne húzhassa. Kívül is, belül is vastag keresztvasak az
ablakon, azonkívül egy sűrű sodrony rostély. Egy szögletben egy kis
vaskályha, s egy megnevezhetlen bútor, de ez is a padlóhoz
szegezve.</p>
<p>Még most nem verték bilincsbe.</p>
<p>Egy korsóban állt az ivóvíz, s arra volt téve egy másfélfontos
profunt. Ez volt a fogoly élelmezése.</p>
<p>A profunt felében penészes volt és ehetetlen: de hát a katonák
is csak ilyent kaptak. <span class="pagenum"><a name="Page_304" id=
"Page_304">-304-</a></span></p>
<p>És Trenk Frigyes rendkívül jó étvágygyal volt megáldva. Megáldva
máskor; de most megátkozva.</p>
<p>A mint délben a profuntját megkapta, azt farkas éhséggel
egyszerre az utolsó falatig megette: akkor aztán egész nap
koplalt.</p>
<p>Azt mondja, hogy ezer aranyat adott volna érte, ha csak egyszer
jóllakhatott volna, kenyérrel!</p>
<p>Aludni sem tudott az éhség kínjaitól. Álmában az átdőzsölt víg
lakomák jelenetei jöttek eléje: a tele tálak, a habzó poharak, a
mik elrepülnek előle, a mint hozzájuk akar nyulni. Majd meg
dobzódik, fal, mint egy sokatevő; fogadásból megeszik egy borjut s
megnyeri a fogadást, s akkor felébreszti a lázadó gyomor
korgása.</p>
<p>Hej de sokszor visszasóhajtozott a jó kecskeméti házigazda
rakott asztalához: a derék disznótorokhoz, a mik elől elszökött,
megunva az unalmas egyforma jó életet. Most aztán megtalálta a
változatosságot.</p>
<p>Hasztalan könyörgött, hogy adjanak neki legalább több
kenyeret.</p>
<p>A várparancsnok Bork, egy embergyűlölő vad kedély, irgalmat nem
ösmert:</p>
<p>– Eleget zabáltál a király ezüst tányérairól hajdanában, a miket
a bátyád elrabolt. Ha nem tetszettek a király pástétomai,
pecsenyéi, akkor most tessék a profuntja. Ezt sem érdemled meg.
Nekem egyenes parancsom van a királytól, hogy ennél több kenyeret
neked ne adjanak. Ennyivel élhetsz holtig.</p>
<p>Hát «holtig!» <span class="pagenum"><a name="Page_305" id=
"Page_305">-305-</a></span></p>
<h2><span class="smaller">X. FEJEZET.</span><br />
A HALOTT KÜZDELME.</h2>
<p>Trenk Frigyes el volt temetve élő testben.</p>
<p>Ha lehetne fantazmagoriát irni egy elkárhozottról, a kinek nem
tetszik a pokol, s onnan minden embererővel ki akar törni és
visszatérni a világba, úgy csak Trenk Frigyes börtönéletét kellene
travesztálni, a hogy azt ő maga csodálatos emlékező tehetséggel
följegyezte.</p>
<p>Börtönének három ajtaja volt: a legbelsőn volt egy kívülről
felnyitható ablak, azon keresztül adták be neki a kenyeret és a
vizet. Egész héten csak egyszer nyitották ki az ajtaját; akkor
bejött egy rab, az kitisztította a börtönéből az egész hét
szennyét. Azután jött oda a várparancsnok a térőrnagygyal,
megnézni, hogy a fogoly él-e még?</p>
<p>Ez így ment egy pár hónapig.</p>
<p>Ezalatt a fogoly kitanulhatta, hogy hat napon át nem jön be
senki a börtönébe.</p>
<p>Akkor hozzákezdett a kiszabadulás munkájához.</p>
<p>Legelőször a puszta körmeivel letördelte azoknak a szegeknek a
hegyeit, melyek az éjjeli ládája vaspántját tarták, akkor aztán
ennek a ládának a segélyével felkapaszkodott az ablakba.</p>
<p>Az ablak előtt járt alá s fel a fegyveres őr.</p>
<p>Megkisérté az őrt megszólítani.</p>
<p>Tízszer nem sikerült a megszólítás, az őrnek nem szabad a
fogolylyal beszélni.</p>
<p>Egyszer aztán talált olyan katonára, a ki visszafelelt neki.</p>
<p>– Ki vagy? Mit akarsz?</p>
<p>– Én vagyok az ártatlanul elitélt Trenk.</p>
<p>– No iszen, ha én volnék az a Trenk, én nem maradnék a
börtönben, hanem megszökném innen. <span class="pagenum"><a name=
"Page_306" id="Page_306">-306-</a></span></p>
<p>– Hogyan lehetne?</p>
<p>– Keresztül ásnád a falat. Ott egy üres kaszamáta van, a miben
zsupp áll, az ablaka az árokra nyílik. Ledobálnád a zsupp kévéket,
s könnyen utánuk ugranál, puhára esnél. Itt folyik az Elba vize. Ha
ott valaki várna rád csónakkal, átkelhetnél a túlsó partra s túl
volnál a szász határon.</p>
<p>– Megtennéd nekem, hogy egy olyan csónakot szerezz?</p>
<p>– Van-e pénzed?</p>
<p>– Az nincs, de van egy gyémánt gombom, a miért a zsidónál
kaphatsz kétszáz tallért.</p>
<p>– Dobd ki az ablakon.</p>
<p>Trenk Frigyes kidobta a sodrony-rácson utolsó ékszerét, a mit el
tudott rejteni, mikor kimotozták.</p>
<p>Hitt a közkatonák becsületességében.</p>
<p>Ekkor aztán hozzáfogott a munkához.</p>
<p>Ugyanazzal a vaspánttal, melyet az éjjeli ládájáról lefeszített,
felszakítá a téglázatot; az alatt agyagföld volt.</p>
<p>Elébb ezt a töltelék földet kellett olyan mélyen kiásni, hogy
abba beleülve, magát a falat keresztül vájhassa.</p>
<p>Az a fal hét lábnyi vastag volt. Az első rétege téglarakás, a
többi terméskő.</p>
<p>Ki lehetett számítani, hogy ennek a keresztültörése el fog
tartani hat hónapig. Csak éjszaka dolgozhatott, nappal az ajtó
ablakán át valaki megláthatta volna.</p>
<p>A mint egy téglát, egy követ ki tudott kaparni, azt megszámozta.
Korán reggel mindent visszarakott megint a maga helyére, a finom
mészporból, a mit félrerakott, ragacsot készített, azzal a tört
rést besimítá, aztán ráült, hogy a teste melegével szárazzá tegye;
akkor a vaspántokat megint fölszegezte a faládára s nappal veszteg
maradt. Meszelő-pamacsot a hajából készített.</p>
<p>Legnagyobb nehézsége volt azzal, hogy a kövek közül kikapart
vakolatot hogyan távolítsa el.</p>
<p>Azt elébb finom porrá taposta össze s aztán az ablakán
<span class="pagenum"><a name="Page_307" id=
"Page_307">-307-</a></span> keresztül egy papirból csavart csövön
át kifujta a szabadba, mikor az őr hátat fordított.</p>
<p>Egyszer egy vén granátos került az ablaka alá őrt állani.</p>
<p>Az észrevette ezt a porfuvást s rákiáltott:</p>
<p>– Hej Trenk!</p>
<p>Frigyes megijedt.</p>
<p>– Jobban vigyázz! dörmögé a vén katona.</p>
<p>– El ne árulj! suttogá Frigyes.</p>
<p>– Én nem. Nevem Gefhardt. Az a másik, a kinek a gyémántos
gombodat adtad, gazember. Az megcsalt. A rábizott pénzen nem vett
számodra csónakot, hanem beitta. Annak a neve Schütz. Akaszszák
fel! – Én nem kérek tőled semmit. – Talán hasznát veheted
ennek.</p>
<p>Azzal a vas puskatöltőt odahajítá az ablakba, az fennakadt a
sodronyzatban a körömfogónál. Trenk behuzta magához. Ez nagyon jó
szolgálatot tett neki a fal keresztülvájásánál.</p>
<p>Nemsokára egy bicsakot is kapott az öreg granátostól, a
prófuntjába elrejtve: erre is nagy szüksége volt a munkájában.</p>
<p>A hatodik hónapban annyira jutott, hogy a vastag falat egész az
utolsó téglarétegig keresztül furta, a mi annál kinosabb munka
volt, mert fél éjjelt arra kellett fordítania, hogy a kiszedett
köveket megint a helyeikre rakja s a tört rést kívülről
bevakolja.</p>
<p>A vizsgálatnál semmi nyomát nem vették észre az
aknamunkának.</p>
<p>Az a kimagyarázhatlan ennél a merész kisérletnél, hogy Trenk nem
követte azt a határozott elszántságot, a mivel magát a glatzi
várfogságból kiszabadította.</p>
<p>Csak egy vékony téglafalat kellett még keresztültörnie, egy
ugrást koczkáztatni a zsuppkévékre s aztán a keskeny Elbén
keresztülúsznia. És az Elbén most nem is zajlott a jég, egy sánta
bajtársat sem kellett most a vállán czepelni, mégis tétovázott.</p>
<p>Az a Trenk, a ki Glatztól Thornig, kegyetlen télidőben,
<span class="pagenum"><a name="Page_308" id=
"Page_308">-308-</a></span> éhezve, nyomorogva verte magát
keresztül, most azon akadt meg, hogy egész úri kényelemmel
szándékozott megszökni.</p>
<h2><span class="smaller">XI. FEJEZET.</span><br />
A SZÉP ESZTER.</h2>
<p>Trenk Frigyes többször figyelmessé lett a börtönében, hogy künn
az udvaron valami csengő, siránkozó női hang hallatszik, vegyülve
az őr durva elutasító szavával. Némelykor aztán az őr mérges hangja
halk dörmögéssé enyhül s akkor a női hangból gyors suttogás
lesz.</p>
<p>Ilyenkor mindig a jó öreg Gefhardt áll a strázsán.</p>
<p>Egyszer az ablakon át megkérdé Frigyes az őrt:</p>
<p>– Micsoda nő jár itt?</p>
<p>– Hát az a zsidóleány: a Heymann Eszter, a kinek az apja itt van
bezárva az átelleni kaszamátában. Az jár ide az apjával az ablakon
keresztül beszélni. Messziről jár ide. Dessauban lakik.</p>
<p>– Szeretnék én azzal a zsidóleánynyal beszélni.</p>
<p>– Az meglehet; mihelyt az apja ablakától visszajön.</p>
<p>És Trenk Frigyes onnan a börtönablakból meg tudta nyerni a
fiatal leánykának a hajlandóságát: pedig az nem is láthatta az
arczát, csak a szavát vette be. A leány kész volt minden
veszedelembe rohanni érte.</p>
<p>A legközelebbi alkalommal, mikor ismét a barátságos katona volt
az őrhelyen, a szép Eszter megjelent a fogoly ifju börtönablaka
alatt s elhozta neki mind azt, a mit kivánt: irószereket,
ráspolyt.</p>
<p>Hogy azokat átvehesse, Trenk a nyoszolyából hasogatott le
szilánkokat, azokat egy hosszú pálczává összekötözte s azt a
sodronyhálón keresztüldugva, húzta fel magához.</p>
<p>Akkor aztán leveleket irt.</p>
<p>Egyet a hugához. (Ugyanahhoz, a kinek a férje Waldow
<span class="pagenum"><a name="Page_309" id=
"Page_309">-309-</a></span> gróf, őt a glatzi kitörése alkalmával a
házából kikergette.) Most már özvegy volt.</p>
<p>Azt kérte tőle, hogy adjon háromszáz tallért Heymann Eszternek,
a mit az el fog hozni a számára, utiköltségül.</p>
<p>Utiköltség a megszökéshez!</p>
<p>Ez még nem volt elég a bolondságból; azonkívül a berlini osztrák
nagykövethez is irt egy levelet, a melyben gavalléros nyiltsággal
elmondá, hogy ő most innen a börtönből meg fog szökni, két granátos
segítségével. A leveléhez pedig mellékelt egy ezer forintos váltót
azzal az utasítással, hogy annak az értékét a nagykövet fizettesse
ki Bécsben a tömeggondnokával s a pénzt adja át Heymann
Eszternek.</p>
<p>Ha a szép zsidóleány ezt az őrült megbizatást a börtönben ülő
apjának elmondta volna, az bizonyosan átok alatt tiltotta volna meg
a leányának ezt a gonosz üzletet. De hát nagyon meg tudta nyerni a
szivét az a szerencsétlen ifju. Elvállalt mindent. Felkereste
Frigyes hugát messze földön: attól átvette a háromszáz tallért.
Azután bejutott az osztrák nagykövethez, Puebla grófhoz, annak is
átadta a levelet és a váltót. Ez aztán titkárjához utasítá,
Weingarten úrhoz. Ahhoz a bizonyoshoz, a ki a porosz kormány által
fizetett áruló volt az osztrák nagykövetség szolgálatában, a kinek
a hűtlensége által Frigyes király az osztrákok egész haditervét
előre megkapta.</p>
<p>Ez aztán mindent rendén elmondatott magának a szép Eszterrel.
Hogyan készül Trenk Frigyes a börtönéből kitörni? Mikor egyszer az
a két gránátos fog az ajtaján strázsálni, a kik meg vannak
vesztegetve. Azoknak a neveit is megmondá. Jó szerencse, hogy az
öreg Gefhardt nevét elhallgatta.</p>
<p>Weingarten úr azt mondta a leánynak, hogy nagyon jól van; csak
vigye el Trenk Frigyesnek Magdeburgba a nővére által küldött pénzt,
aztán majd jőjjön vissza ő hozzá a maga ezer forintjáért; akkorra ő
azt a váltót kifizetteti Bécsben. <span class="pagenum"><a name=
"Page_310" id="Page_310">-310-</a></span></p>
<p>S azzal ez a pribék egyenesen fölment a porosz miniszterhez s
elárulta neki az egész szökési tervet.</p>
<p>Heymann Eszter sietett Magdeburgba.</p>
<p>Jó szerencséje, hogy a fellegvár hidja előtt szembetalálkozott
az egyik granátos feleségével, a ki jajveszékelve panaszolta neki,
hogy azt a két bizonyos granátost elfogták, az egyiket akasztófára
itélték, az ő urát pedig hétszer alá, hétszer fel
vesszőfutásra.</p>
<p>A zsidóleány egyszerre megértette a veszedelmet s megfordult,
meg sem állt a határig.</p>
<p>Trenk Frigyes pedig türelmetlenül várta a galambja
visszatértét.</p>
<p>Egy napon ismét az öreg Gefhardt állt őrt az ablaka előtt.</p>
<p>– Uracskám. Czigányutczára ment a dolgod. A két granátost
elfogták, a kik be voltak avatva. Az egyik az akasztófán, a másik a
vesszőzés alatt halt meg. A zsidóleány elfutott. Az apját bot alatt
vallatóra vették, hogy a leánya hollétét mondja meg. Nem vallott
semmit. Az is belehalt a botozásba.</p>
<p>Trenk Frigyes elszörnyedt e hirre. Három ember esett áldozatul
az ő hebehurgyaságának.</p>
<p>Még következtek többen is!</p>
<p>Az őr folytatá:</p>
<p>– Most már uracskám, ha menekülni akarsz, csak törd magadat
keresztül a falon s aztán úszszál át az Elbén. De ne soká várj
vele. A király épen itt járt, mikor a dolgod kitudódott. Ő erősíté
meg az itéleteket. A te számodra pedig elrendelé, hogy egy egész
külön tömlöczöt kell építeni a csillagsánczban, mely olyan erős
legyen, hogy még őrizni se kelljen, hogy az őröket meg ne
vesztegethesd. Már hozzákezdtek az építéshez; sebesen megy a munka.
Ne sokat várakozzál.</p>
<p>Trenk Frigyes erre a rossz hírre kétségbeesetten fogott hozzá az
aknafúrás befejezéséhez. A puskavessző már keresztül tört a
téglarétegen: csak egy taszítás kellett még, hogy a rés járható
legyen. <span class="pagenum"><a name="Page_311" id=
"Page_311">-311-</a></span></p>
<p>De akkor úgy ki volt már fáradva az erőfeszítő munkában, hogy
nem merte a folyamon átúszást megkisérteni. Egy napi megpihenést
engedett magának.</p>
<p>Hiszen még csak vasárnap volt. Szerdánál hamarább nem jönnek a
börtönt megvizsgálni.</p>
<p>Másnap, hétfőn este felé, nagy rémületére nyitogatják a
börtönajtókat. Alig volt ideje a kését elrejteni.</p>
<p>A térparancsnok és a segédtiszt lépett be hozzá, lámpással a
kezükben.</p>
<p>– Öltözzék fel gyorsan, monda az őrnagy.</p>
<p>Erre felölté az egyenruháját: a Cordua vértes-ezredét.</p>
<p>Akkor a segédtiszt egy békós lánczot adott neki, azzal az
utasítással, hogy azt maga csatolja az egyik kezére és lábára. Az
alatt az őrnagy beköté szemeit kendővel, azzal karonfogták s
kivezették a zárkájából.</p>
<p>Nem tudhatta, hova viszik. A szabad levegő megütötte az
arczát.</p>
<p>Azután feltolták egy kocsiba, mely nyitott volt. Az egyik tiszt
melléje ült, a másik átellenébe.</p>
<p>A kocsi keresztülgördült a hidon. Az eső hullani kezdett. Jól
esett az arczának a friss májusi permeteg. A rabok nem mosdanak.
Most legalább megmosdatja a zivatar.</p>
<p>A szekér kövezeten döczög végig: a városon viszik keresztül,
aztán a piaczon. Nagy népcsődület van. Hallja, hogy a nevét
kiabálják s egyes mondásokat: «Ez a Trenk! Szegény fiu! Hová
viszik? A csillagsánczba fejét venni!» Egy-egy női hang irgalmasan
kiált fel: «Isten legyen kegyelmes szegény lelkének!»</p>
<p>– Az vigasztal, hogy ártatlanul halok meg, monda nyugodtan Trenk
Frigyes. Ime, az ég maga is tisztára mossa az arczomat.</p>
<p>S büszkén fordítá az arczát a szakadó zápor elé. <span class=
"pagenum"><a name="Page_312" id="Page_312">-312-</a></span></p>
<h2><span class="smaller">XII. FEJEZET.</span><br />
A CSALÁDI BÖRTÖN.</h2>
<p>A zsenialitást nem lehet megtagadni azoktól a hatalmas uraktól,
a kiknek feladatuk volt a Trenk-családot megfenyítni.</p>
<p>Frigyes kitörési kisérletének elárultatása után elrendelték,
hogy az ilyen rendkívüli gonosztevő számára valami eddig még soha
nem látott börtönt is kell építeni, csak ő neki magának, a privát
használatára.</p>
<p>A börtön tervrajzát ahhoz értő mesterrel elkészíttették s aztán
bemutatták Waldow grófnénak, hogy tetszik-e neki a «bátyja» számára
építendő börtön? Mert ennek a költségét ő fogja megfizetni!</p>
<p>Ördögi humor! A nővérrel építtetni fel a bátyja kinzó vermét! S
a börtönépítés költségei czímén elharácsolták az egész vagyonát a
grófnénak: ő maga megőrült bele és bánatában meghalt, gyermekei
elzüllöttek.</p>
<p>Trenk Frigyes csak a belsejét látta meg ennek a szomorú
épületnek, a mit hirtelen, néhány hét alatt emeltek. Ott vették le
a szeméről a köteléket.</p>
<p>A mit maga előtt látott, rosszabb volt a vérpadnál.</p>
<p>Egy szűk odu, minden butorzat nélkül. Szék helyett egy téglából
rakott ülőke; ágy helyett egy márványkőlap a padlaton; egy sírkő,
dombormű halálfejjel s keresztbe tett lábszárcsontokkal, alatta
bevésve nagy betükkel: «Itt nyugszik Trenk Frigyes!» – Remek egy
tréfa! Fölötte nyugszik, a míg él, alatta, ha meghal.</p>
<p>Azonkívül is a meztelen fal sárga téglái közé veres téglákból
kirakva olvashatá a Trenk Frigyes nevet.</p>
<p>Igazán nagy megtiszteltetés érte!</p>
<p>De ha butorai nem voltak az új börtönnek, voltak egyéb
fölszerelései. Lánczok. <span class="pagenum"><a name="Page_313"
id="Page_313">-313-</a></span></p>
<p>Ott várt reá két kormos pofájú kovács, tüzes serpenyővel,
pőrölylyel.</p>
<p>Legelébb is a két lábára felnyithatlan békókat kovácsoltak, a
miknek a láncza egy, a falba erősített vaskarikába volt akasztva.
Azután a derekára egy széles vasövet vertek, melyet egy láncz
kötött össze egy vastag vasrúddal, a melynek a két végéhez voltak
erősítve a bilincsek, a mikbe a fogoly két kezét szorították.</p>
<p>Akkor aztán ott hagyták magára a sötétben: egy szót sem szóltak
hozzá. Hallhatta, hogy négy börtönajtó csapódik be az eltávozók
után.</p>
<p>Azután mély csendesség támadt körülötte; még az őr léptének
dobaját sem hallá, mint a másik börtönben. Csak két egymást
felváltó vízcseppnek a koppanása szakítá félbe a csendet, melyek
közül az egyik az ülőkéjére hullott, a másik meg a fekhelyére, úgy,
hogy akár ült, akár feküdt, mindig áztatta a padmalyról alászivárgó
mészvíz.</p>
<p>Mikor másnap reggel a porkoláb bejött a zárkájába, a lámpásában
a gyertyát egyszerre eloltá a sűrű gőz, fáklyát kellett hozni. S
elébb félóráig nyitva kellett hagyni a börtön ajtaját, mert
becsületes ember azt a «búszt» ki nem állta.</p>
<p>Pedig nappal lett volna már, valami világosság derengett a
boltozatba vájt ablakból alá, de az olyan homályosan hagyta ezt az
odut, hogy rab kellett hozzá, a kinek a szeme abban látni
tudjon.</p>
<p>Idő jártával megszokta Frigyes ezt a félhomályt, télen azonban
egész sötétség volt a börtönében.</p>
<p>Lépnie nem lehetett a bilincseitől, ha fel akarta a testét
melegíteni, csak annyit tehetett, hogy előre-hátra forgolódott, az
ugrálást tiltották a lábait kinzó békók.</p>
<p>Milyen nehezen tudott hozzászokni a lánczaihoz!</p>
<p>Az első kínosan átélt nap után meglátogatta a várparancsnok.</p>
<p>Meg volt elégedve a fogoly ellátásával.</p>
<p>Megkérdezte tőle, hogy hát ő meg van-e elégedve? <span class=
"pagenum"><a name="Page_314" id="Page_314">-314-</a></span></p>
<p>– Tökéletesen.</p>
<p>– No, ha meg van nyugodva, annak nagyon örülök. Csak erre a
szóra vártam. Ő felségének a kegyelme rég itt van a zsebemben, a
mit azonnal foganatba vehetek, a mint ön kinyilatkoztatja, hogy meg
van nyugodva.</p>
<p>– Szabadon bocsát ő felsége? kérdé örömrepesve Trenk.</p>
<p>– No, azt épen nem. De megengedi, hogy önnek ágyat és pokróczot
hozzanak a börtönébe s aztán hogy ne panaszkodjék az éhségről,
mindennapra kap egy egész prófuntot.</p>
<p>Hát hiszen ez is nagy kegyelem volt! A nedves oduban meleg
pokróczba takarózhatni! S aztán egy egész komiszkenyér! Tizenegy
hónapi kegyetlen koplaltatása után. Tigris a prédájára, szeretők
egymás karjába nem rohannak oly hévvel, mint Frigyes arra a
derczéből sütött czipóra. Felfalta az egészet egy ülő helyében s az
alatt áldotta zsarnokait, a kik egyszer valahára jóllakni engedik
puha kenyérrel.</p>
<p>Pedig ez is csak raffinált kínzásul volt kiszámítva. A hirtelen
felfalt puha kenyér a kiéhezett gyomorban nem sokára oly irtóztató
görcsöket okozott, hogy a fogoly kínjában a lánczait harapdálta. S
egy élő lélek nem volt, a ki a kínordítását meghallja.</p>
<p>Másnap a porkolábok kínoktól eltikkadtan találták a foglyot.</p>
<p>Megint elhozták neki az egész kenyeret. Undorodva taszítá el
magától. Látták, hogy nagyon szenved. Egymásnak mondogatták: «No,
majd ennek is megkönnyíti az Isten a szalmáját.»</p>
<p>Jobbat nem is kivánhattak neki, mint hogy minél elébb végezze be
már ezt az elátkozott életet, a mi neki is teher, de az őrizőinek
is az.</p>
<p>Aztán megint rázárták az ajtókat, a mészcsepp jelezte a futó
perczeket.</p>
<p>Más hires embernek van családi kriptája, mauzoleuma, Trenk
Frigyesnek volt saját családi börtöne. <span class=
"pagenum"><a name="Page_315" id="Page_315">-315-</a></span></p>
<p>A szerencsétlen ifju lelkén erőt vett a kétségbeesés.</p>
<p>Ezek a lánczok elviselhetetlenek voltak.</p>
<p>Elhatározta, hogy meg fogja magát ölni.</p>
<p>Azt a kést, a mit Esztertől kapott, valami csodálatos úton-módon
úgy el tudta rejteni, hogy nem találták meg nála, mikor
megvizsgálták. Ez a kés jó lesz megnyitni a túlvilág ajtaját.</p>
<p>A napot is kitűzte már, a melyen véget fog vetni az életének: az
valami nagyon boldog emlékű életforduló volt.</p>
<p>De mikor aztán kezében volt az a kinyitott kés, akkor ez a
gondolat villámlott át az agyán:</p>
<p>«Ejh! Nem lehetne ezzel a késsel valami okosabbat kezdeni, mint
az embernek az ütereit elvagdalni vele?»</p>
<p>A börtönnek négy ajtaja van, mind a négy fából, hátha ezekből az
ajtókból ki lehetne faragni a zárakat?</p>
<p>Az embernek a szíve elszorul, mikor ezt hallja! Egy nyomorult
kis zsebkéssel keresztül vágni négy ajtót, egy rövid juniusi
éjszaka alatt. S akkor az őrizetlen börtönből futni a sánczokra,
halálveszélyes ugrással a vízbe vetni magát s kiúszni a partra.</p>
<p>De hát a lánczok, a békók, a vasrúd, meg a derékabroncs mit
szólnak hozzá?</p>
<p>Megkisérté megszabadítani magát a vasaitól.</p>
<p>Már ez is egy herkulesi munka volt.</p>
<p>Legelőször is a jobb kezét erőszakolta keresztül a bilincsen. A
vér kijött a körmei alatt, de sikerült a kisérlet. Akkor már az
egyik keze szabad volt. – Hanem a bal kezén sokkal szorosabb volt a
vasperecz, sem hogy keresztül húzhatta volna rajta.</p>
<p>Ekkor aztán az ülőkéjéből letört tégladarabbal addig csiszolta
annak a szegnek a fejét, mely a békót összetartá, míg lekoptatta
róla, akkor a szeget ki lehetett húzni belőle s a vaskösöntyűt
szétfeszíteni.</p>
<p>Most aztán mind a két keze felszabadult.</p>
<p>Következett a derekára vert vasöv.</p>
<p>Ettől meg oly módon szabadult meg, hogy a két lábát a
<span class="pagenum"><a name="Page_316" id=
"Page_316">-316-</a></span> falnak feszítve, addig erőszakolta a
pántot, a míg az a forrasztásnál szétnyilt s akkor kibujhatott
belőle.</p>
<p>Hátra volt még a lábaira kötött láncz, mely a falhoz volt
erősítve. Ezt a lánczot a két markába szorítva addig csavargatta, a
míg egyszerre két lánczszem kitörött belőle.</p>
<p>Ekkor aztán már odamehetett az ajtóhoz.</p>
<p>A sötétben tapogatózva kitalálta, hogy a závár kívülről van az
ajtóhoz szegezve s ezeknek a szegeknek a visszahajtott hegyét csak
ki kell egyenesíteni s akkor a zár nem tart többé. Erre pedig jó
lesz a letört lánczszem.</p>
<p>Az éj azonban már nagyon előhaladt, a hátralevő idő nem volt
elég a tervezett munkához.</p>
<p>Tehát ismét vissza kellett bujni a bilincsekbe.</p>
<p>Az elszakított lánczot a hajkötő szalagjának egy darabjával
összekötötte. A porkoláb soha sem vizsgálta a bilincseket. Ki jött
volna arra a gondolatra, hogy egy ilyen erősen megvasalt ember ki
tudja magát szabadítani?</p>
<p>Tehát ismét felhúzni a karmantyúkat.</p>
<p>A vasabrincsot könnyű volt újra felölteni; a balkézre is
ráhajtani a szétnyilt bilincset; de a jobb kéz úgy meg volt
dagadva, hogy sehogy sem tudta rá visszaerőszakolni a békóját.</p>
<p>Végre, nagy kínlódás után, valahogy ismét át tudta az öklét
dugni a vaspereczen.</p>
<p>Mikor a porkoláb jött a vizsgálatra, mindent rendben talált.</p>
<p>Nehány napig azonban várni kellett a nagy munkával, a míg a
feldagadt jobb kéz lelohad.</p>
<p>Julius negyedikén, azon a napon, a melyet öngyilkossága idejéül
kitűzött, hozzáfogott megküzdeni a fátummal s a halál helyett az
életet kivívni erőszakosan.</p>
<p>Volt hozzá egy kése. Jó az egyikhez is, a másikhoz is.</p>
<p>A mint délben a vizitálók eltávoztak a lámpásaikkal, melyeknek
perczegő kanóczánál semmit sem vehettek észre a fogoly
előkészületeiből, az utolsó ajtó kulcsnyikorgatása után azonnal
hozzáfogott Trenk a munkájához. <span class="pagenum"><a name=
"Page_317" id="Page_317">-317-</a></span></p>
<p>A vasbilincsek most már gyorsan lerakattak, az első ajtón, mely
befelé nyilt, gyorsan keresztül lett vágva a deszka.</p>
<p>Itt egy gádor következett, ennek az ajtaja azonban kifelé nyilt,
s a záváron kívül még egy lelakatolt keresztvassal is biztosítva
volt. Ennél már most egy egész deszkatáblát kellett
keresztülvágnia. Mind azzal az egy késsel. Sikerült neki. A deszka
résén keresztül tudott bujni. – Napvilágot látott. – A börtönének a
pitvarában volt. – Egy nyitott ablak bocsátá be a világot.</p>
<p>Felmászott az ablakba és széttekintett.</p>
<p>Onnan látta, hogy a börtöne a csillagsáncz főárkában van építve.
Onnan még a sánczkarózaton kell átmászni, s a külső sánczra
felkapaszkodni.</p>
<p>Ebből az ablakból már ki lehetett volna ugrani; de az volt a
baj, hogy a pallisade előtt egy őr volt felállítva.</p>
<p>A hadmérnöki rajzokban jártassága rávezette, hogy neki az
ajtókon keresztül lehet csak megmenekülni ebből a
csillagsánczból.</p>
<p>Tehát hozzáfogott a harmadik ajtóhoz. Az is olyan becsületes, jó
akaratú ajtó volt, hogy befelé nyilt. Ennek is csak a závára körül
kellett átfaragni a deszkát s aztán könnyedén kinyilt.</p>
<p>Mire ezzel a gyötrelemmel elkészült, akkorra beesteledett. Épen
oda sütött az arczába az alkonyodó nap.</p>
<p>A szép tűzszinű nap! De régen nem látta fölséges orczáját! Hány
éve már annak? Addig nézegette az ablakból, a míg csak le nem tünt
a láthatáron végkép s aztán csak a hátramaradt zöld félgömbök
tánczoltak a szeme előtt.</p>
<p>Az utolsó ajtó átvágásához be kellett várnia a teljes éjszaka
beálltát.</p>
<p>S az ilyen nyáréji sötétség milyen sokáig várat magára.</p>
<p>Eszébe jutott az a tündérálomhoz hasonló éj a morszkája-kertben,
a mikor épen ily türelmetlenül leste a csillagok feljöttét, hogy
egy isteni szép hölgyet ölelhessen. <span class="pagenum"><a name=
"Page_318" id="Page_318">-318-</a></span></p>
<p>Hajh, most egy még szebb istennő ölelésére siet, a kinek neve
«szabadság!» s a kit a hatalmas zsarnoka épen oly türelmetlenül
őriz. Hejh! ha ennek is szarvakat lehetne rakni.</p>
<p>Legalább addig kipihente magát.</p>
<p>A mint végre besötétedett, neki fogott a negyedik ajtónak. Az is
kifelé nyiló volt, azon is keresztvas. Tehát az egész táblát ki
kellett belőle vágni.</p>
<p>A kivájt nyiláson kitekintett. Nagy volt az öröme. A börtönajtó
előtt nem állt semmi strázsa.</p>
<p>Ekkor a késének a pengéje kettétört s a hegye kiesett a
hasadékon. Az egész munkája meghiusult.</p>
<h2><span class="smaller">XIII. FEJEZET.</span><br />
A HALÁL ORSZÁGÁBA – ODA ÉS VISSZA.</h2>
<p>Ennél a balesetnél Trenk Frigyes elvesztette a lelkét.</p>
<p>A félben tört késpenge nem volt többé elég, hogy az utolsó ajtót
keresztülvágja vele. – Hanem arra, hogy a legeslegutolsó ajtót
betörje vele, még elég alkalmas volt: azt, a melyik a túlvilágba
nyilik, az öngyilkos számára befelé.</p>
<p>A börtöngádor ablakán át odasütött rá a teli hold.</p>
<p>Búcsút vett az egész szép világtól. S aztán visszatért a
börtönébe. Egyet fohászkodott, Istennek ajánlva lelkét, s azzal
keresztülvágta az ereit a balkarján és lábán a félbetört
késsel.</p>
<p>Akkor aztán végigfeküdt azon az előre elkészített sírkövön, s
hagyta a vérét folyni, míg az álomszerű zsibbadás el nem
kábítá.</p>
<p>Reggelig szépen meghalhatott.</p>
<p>Egyszer aztán arra ébredt fel, hogy a nevét hallotta
hangoztatni.</p>
<p>Felnyitá a szemeit. Újra hangzott a szólítás a magasból:
<span class="pagenum"><a name="Page_319" id=
"Page_319">-319-</a></span></p>
<p>«Trenk Frigyes!»</p>
<p>Honnan jön ide emberi hang?</p>
<p>– Ki szól itt?</p>
<p>– Gefhardt.</p>
<p>– Hol van ön?</p>
<p>– Itt vagyok a börtön tetején, az ablakon át beszélek. Hogy van
ön?</p>
<p>– Haldoklom. Itt úszom a véremben. Elvágtam az ereimet.</p>
<p>– Ne bolondozzon! Ki gondolna meghalásra? Állítsa el a vérzést.
Én ki tudom önt szabadítani. Innen sokkal könnyebb kimenekülni,
mint a másik börtönből. Az egész csillagsánczban csak egy strázsa
van belül, a másik kívül a sorompónál. Most én vagyok a belső
őrálláson. Bizzék Istenben! Én hozok önnek mindent, a mire szüksége
van, hogy a börtönből kiszabaduljon. Minden két hétben kerül rám az
itteni őrtállás. Ezen az ablakon át mindent beadogatok.</p>
<p>Ez a biztatás visszaidézte Trenk Frigyest a halál
országából.</p>
<p>Ha néhány órával hamarább jött volna Gefhardt, más kést adhatott
volna neki, a mivel a külső ajtót keresztülvágja. De most már a
nagy vérvesztés miatt nem lehetett gondolni erre.</p>
<p>Hirtelen széthasogatta az ingét s annak a foszlányaival
bekötötte a vérző sebeit a karján és a lábszárán.</p>
<p>Akkor aztán gondolkodott rajta, hogy mit tegyen tovább?</p>
<p>Ha másnap délben jön majd a porkoláb és a felügyelő tiszt, no,
azokra szép meglepetés fog várni.</p>
<p>Védeni fogja magát. Nem a megmenekülés reményében, hanem hogy
tisztességes kapitulácziót csikarjon ki az ellenségtől.</p>
<p>Azzal a vasrúddal, a mi a lánczait szétfeszíté, lerombolta a
téglából rakott ülőkét s a téglákat odarakta a börtön közepére. A
lánczaival pedig a második ajtót, mely félig volt keresztülvágva,
erősen odakötötte az ütközőhöz, <span class="pagenum"><a name=
"Page_320" id="Page_320">-320-</a></span> hogy azt nem lehetett
felnyitni kívülről: a ki be akart jönni rajta, annak azon a résen
kellett bebujni.</p>
<p>Akkor aztán várta nyugodtan a sorsát.</p>
<p>Délben, a szokott órában megérkezett a felügyelő őrnagy a
porkolábbal, a vizet és kenyeret hozó katonával s a tisztogató
fegyenczczel.</p>
<p>Szép kis ijedelmük lehetett, mikor a második ajtót tárva látták
maguk előtt, de még inkább, mikor a gádorajtóhoz értek s annak a
kivágott tábláján keresztül bevilágítottak a lámpásukkal s ott
látták a nyitott börtönajtóban azt a rémalakot, övig meztelen, a
többi ruhája vértől ázott, az egyik kezében egy tégla, a másikban
az eltört kés.</p>
<p>– Vissza, őrnagy uram! rikácsolt a fogoly. Mondja ön meg a
várparancsnoknak, hogy nem akarok tovább bilincsekben élni.
Lövessen agyon. Ide élő ember be nem jön! A hány az ajtón bebujik,
mind agyon ütöm; s ha elnyomnak: itt a kés, elvágom vele a
torkomat.</p>
<p>Az őrnagy megszeppent, rohant rögtön a várparancsnokhoz; Trenk
az alatt leült a téglahalmazra.</p>
<p>Nem sokára jött maga a várparancsnok, a térparancsnokkal,
tisztekkel és granátosokkal. Nagy volt az elszönyerdés, mikor
meglátták a három keresztülvágott börtönajtót.</p>
<p>A várparancsnok imponálni akart a tekintélyével.</p>
<p>– Nyissa ön fel az ajtót! parancsolá a fogolynak a gádorajtónál
megjelenve.</p>
<p>Válasz helyett Trenk felkapott egy téglát s ugyan gyorsan
kellett ugrani Bork úrnak, hogy meg ne kapja a feje, a mire
rászolgált.</p>
<p>– Be kell törni az ajtót! parancsolá Bork a granátosoknak.</p>
<p>Egy granátos serényen keresztül is bujt a résen, de azon aztán
példát szolgáltatott Trenk: úgy vágta fejbe a téglával, hogy menten
lebukott. Akkor aztán odarohant a belánczolt ajtóhoz és folytatta a
bombardozást, téglazáporral kergetve ki a gádorból a pitvarba
katonákat, tiszteket hanyatthomlok. <span class="pagenum"><a name=
"Page_321" id="Page_321">-321-</a></span></p>
<p>– Lőjjetek agyon! Élve meg nem fogtok! ordítozott rájuk.</p>
<p>Ekkor aztán tanakodtak, hogy mit csináljanak?</p>
<p>A király határozottan megparancsolta, hogy Trenk Frigyest úgy
kell megőrizni, hogy öngyilkosságot el ne követhessen, megölni
pedig épen nem szabad, még ha szökésen kapják is. – Elhivatták
hozzá a papot.</p>
<p>A jó lutherános lelkipásztor megjelent az ajtaja előtt, azt nem
fogadta kődobással. Az elkezdett neki a lelkére beszélni, a
túlvilágról.</p>
<p>– Hagyjon nekem békét, tiszteletes úr, a mennyországgal! Ha ezek
az én ellenségeim is ott lesznek, akkor én megyek a pokolba, ott
külömb pajtásokat találok!</p>
<p>A lelkész elszörnyedve vonult vissza.</p>
<p>Ekkor aztán a vizitáló őrnagy lépett oda az ajtóréshez, az
beszélt könyező szemmel, reszkető hanggal a rebellis fogolyhoz.</p>
<p>– Látod, édes fiam, ez a te makacsságod engemet tesz tönkre. Ha
a király megtudja, hogy én téged olyan hanyagul vizsgáltalak meg,
hogy egy kés maradt nálad, akkor engemet is infám-kasszálnak,
sánczfogságba küldenek, apró gyermekeim mind koldussá lesznek.</p>
<p>– Jól van hát, mondá Frigyes, az őrnagy úr kedvéért megadom
magamat. De csak az ön kedvéért. Ha becsületszavát adja a
várparancsnok, hogy erről az egész esetről jelentést nem tesz s
engemet az eddiginél súlyosabb lánczokkal nem terhelnek.</p>
<p>Erre becsületszavát adta a várparancsnok.</p>
<p>Akkor aztán felnyitotta Trenk az ajtót. Azzal ki is volt merítve
az ereje, félájultan rogyott össze.</p>
<p>Az egész esetről csakugyan nem tettek jelentést. A nagy
vérvesztéstől elalélt Trenket ágyára fektették; felcsert hivattak
hozzá, az összevarrta a sebeit. Bort, húslevest adtak neki, ha
egy-egy pillanatra fölébredt napokig tartó halálos álmából.
<span class="pagenum"><a name="Page_322" id=
"Page_322">-322-</a></span></p>
<h2><span class="smaller">XIV. FEJEZET.</span><br />
UJ KISÉRLETEK.</h2>
<p>Az erőteljes ifjui életszervezet győzött a halálon: Trenk
Frigyes öt nap mulva az öngyilkossági kisérlet után ismét talpra
állt.</p>
<p>Ez alatt az asztalosok és lakatosok is elkészültek az új
ajtókkal. Ezuttal vaspléhvel borított ajtókat hoztak. A kovács és
szabó is elkészültek az új toilettel. A bilincseket, békókat és
vasövet ezúttal a meztelen testére kovácsolták, s minthogy ezek
miatt az öltözés és vetkőzés lehetetlen: úgy segítettek rajta, hogy
a durva vitorlavászon inget rávarrták a testére: azt minden két
hétben lefejtették róla s újat férczeltek rá; a lábravalója pedig
két oldalt gombolódott végig: azzal maga elbánhatott egy kis
gyakorlat után.</p>
<p>A lánczai, melyek a lábára voltak verve, megengedték neki, hogy
az ágyától két lépésnyire eltávozzék s arra felállhasson. Ilyenkor
a fejével elérhette a bedrótozott ablakot a börtöne boltozatán.</p>
<p>Három hét telt el bele, míg ismét hangzott az ablakon át a neve:
«Trenk!» Akkorra került oda őrnek a hű Gefhardt.</p>
<p>Éjszaka volt: elbeszélgethettek egymással.</p>
<p>Gefhardt elmondá neki, hogy ebből a börtönből sokkal könnyebben
ki lehet törni, mint a másikból. Ő látta ennek az építését. Az
alapzat nem mélyebb két lábnál, s azon alul csupa fehér homok.</p>
<p>Első dolga volt pénzt szerezni, mert a pénz még a börtönben is
nagy úr.</p>
<p>Frigyes levette a belső üvegablakot, s a drótrostán egy akkora
lyukat tágított, hogy azon keresztül papirt, vékony viaszgyertyát,
kénfonalat, meg egy darab égő taplót dughatott <span class=
"pagenum"><a name="Page_323" id="Page_323">-323-</a></span>
keresztül a hű Gefhardt egy hosszú sodrony segítségével.</p>
<p>A tintáról megfeledkezett a jó lélek; pedig egy nádszálban azt
is be lehetett volna juttatni; de hát mire való a vér? Frigyes
beleszurt az ujjába s mindjárt volt tinta, azzal irt levelet Bécsbe
Ruckhardt barátjának, egyuttal egy utalványt háromezer forintra a
Trenk-féle hitbizományi pénztárhoz.</p>
<p>Ruckhardt derék, becsületes ember volt.</p>
<p>Frigyes azt adta neki utasításba, hogy ezer forintot tartson meg
az utiköltségre és maga jőjjön el Gummernbe, egy szász városkába,
mely két mértföldnyire fekszik Magdeburgtól, ott sétáljon végig a
főutczán, egy levelet tartva a kezében, augusztus 15-ikén. Szemközt
fog rá majd jönni egy ember, a ki egy csomó dohányt tart a kezében.
Annak adjon át kétezer forintot aranyban. – Ugyanezt az utasítást
közölte Gefhardttal is. Neki kellett annak a dohányos embernek
lenni.</p>
<p>A kétezer forintból ezer neki lett igérve.</p>
<p>Augusztus 15-ike után nyugtalanul várta Frigyes nap nap után a
hirmondást.</p>
<p>Nemsokára megszólalt a börtön-ablak.</p>
<p>– Minden jól ment… hangzott Gefhardt szava. Holnap délben én
végzem a kalefaktor szolgálatot, a vizeskorsóban lesz a pénz.</p>
<p>Úgy történt. A másnap déli vizsgálatnál Gefhardt hozta a
kenyeret (ketté vágva, nehogy valami tilos szerszám abban lehessen
elrejtve), meg a vizes kancsót.</p>
<p>A mint a börtönajtók ismét bezárultak, Frigyes a korsójába
nyult. Ott volt az arany. Kimarkolta. Több volt, mint képzelé. Az
egész kétezer forint. A becsületes Gefhardt nem tartotta meg a neki
igért részt, csupán öt aranyat vett el utiköltségül.</p>
<p>Egyelőre a szalmazsákjába rejté el a pénzt Frigyes.</p>
<p>De az aranyokon kivül még valami mást is kapott, a mi még az
aranynál is drágább ércz a börtönök országában. <span class=
"pagenum"><a name="Page_324" id="Page_324">-324-</a></span> Egy pár
finom aczél ráspolyt. Ezek meg a kenyérbe voltak sütve. Úgy lett a
kenyér kétfelé vágva, hogy azok világra ne kerüljenek.</p>
<p>Most azután hozzá lehetett fogni a munkához.</p>
<p>Nagy praktikával ment az! Először a lábakról leszedni a békókat.
Még pedig úgy, hogy azok ismét visszatehetők legyenek s a
mindennapi vizsgálatnál senki se vehesse észre, hogy nem épek. A
lánczok szemei közül is egyet átfürészelni, a másikat
megvékonyítani, hogy amazon áthuzható legyen s aztán a
visszahelyezéskor a két lánczszem hézagait rágott kenyérrel
helyrepótolni s vasrozsdával bekenni. Ez így ment mindennap.</p>
<p>A derékpántról pedig egy hosszú szeg segélyével csavarta le az
összetartó srófokat, úgy szabadul ki belőle. A kezein levő
bilincseket olyan könnyen letudta már huzgálni, mint holmi
keztyüt.</p>
<p>Mikor a lánczaitól megszabadult, első dolga volt a börtöne
ablakát felnyitni. Üvegtáblák voltak rajta, ólom közé illetsztve.
Eddig azt praktikázta, hogy egy táblát kibontott az ólom közül,
azon keresztül közlekedett Gefhardttal; de most már eszközei voltak
hozzá s elérte a kapcsokat, a mik az ablaktáblát a falhoz tarták s
kihúzhatta. Igy azután egész éjjel jöhetett a friss levegő a
börtönébe: nem öldökölte többé az a gyilkos mészpára.</p>
<p>Most azután a menekülés munkájához látott.</p>
<p>Ez a börtön nem téglával volt kirakva, hanem kipallózva. Három
sor tölgyfa-deszka, egymáson keresztbe rakva s egy lábnyi hosszú
vasszegekkel összeverve képezte a padozatot.</p>
<p>Hát hiszen azok a vasszegek nagyon jók voltak arra, hogy azokat
Trenk Frigyes kihuzogassa. Az a karjaira szánt vasrúd épen alkalmas
volt arra, hogy a fogantyuját a szeg fejének akasztva, kihuzza a
kilencz hüvelyknyi deszkákból. Erő kellett hozzá. Akkor aztán
Frigyes fogta azt a hosszú, vastag szeget, s a sírkövére térdelve
vele, elkezdett abból vésőt köszörülni. Ahhoz meg a sírkő volt jó.
<span class="pagenum"><a name="Page_325" id=
"Page_325">-325-</a></span></p>
<p>Ezzel a kezdetleges szerszámmal fogott hozzá a munkához.</p>
<p>A felső deszkát egy éjjel keresztül véste, a faltól másfél
lábnyi távolban. De ez által egy ujjnyi hézag támadt a deszkában.
Ez azonban még két hüvelyknyire ment a falba. Frigyes kihuzta az
egész darab deszkát, szépen hozzá illeszté az elvágott darabhoz, a
hasadékot beragasztá kenyérrel, behinté porral. A felügyelők semmit
sem vettek észre. Mikor délben megérkeztek, már akkor a fogoly ott
ült az ágyán, kezeivel lábaival, derekával a falhoz lánczolva, az
ablaktábla a helyén volt, a padlóból kihuzott vésőszeg ismét a
helyére verve. Semmi jel a gyanura.</p>
<p>Azután keresztülvágta a második és harmadik deszkaréteget is s
rátalált a börtön alatti homokrétegre. Abból puszta kézzel kikapart
egy köblábnyit s azt elrejté az ágya fenekére.</p>
<p>Erre az üregre volt igen nagy szüksége.</p>
<p>Mikor ezzel elkészült, akkor már módjában lett nagyobb
készülékkel dolgozni. Az ablakáról még a rostélyt is beemelte s
most már Gefhardt beadogathatott neki a földtúráshoz szükséges
eszközöket, kést, fúrót; később még egy pár pisztolyt is, lőport és
golyót hozzá. Azokat a deszkák alatti üregben mind elrejtheté a
fogoly.</p>
<p>De legfurfangosabb eszköze volt az a vászontömlő, a min
keresztül a kiásott homokot az ablakán kitöltögeté olyankor, mikor
Gefhardt volt az őrálláson. Ez volt a szabadulás munkájának a
legnehezebb része. Egyéb napokon a kiásott homokot az ágyában rejté
el, azt nem jutott eszébe a porkolábnak megvizsgálni.</p>
<p>Még egyebet is nyert ez összeköttetéssel Frigyes. A hű granátos
az ablakon át annyi füstölt kolbászt dugdosott be neki, hogy az
éléstárát megtölthette vele, a husétel gyarapítá a testi erejét:
jól élt már. Még arról is tudott gondoskodni, hogy a napos tiszt
finnyás orra meg ne szimatolja, hogy ebben a börtönben foghagyma
illat van. Ki lehet találni, mi módon? <span class=
"pagenum"><a name="Page_326" id="Page_326">-326-</a></span></p>
<p>Néhány nap alatt elérte a börtön fundamentumát. Nem két lábnyi
volt az, a hogy Gefhardt hitte, hanem négy lábnyi.</p>
<p>Akkor féltestével a padlón hasalva, a felső részével fejjel
lefelé ereszkedve, kellett neki a fundamentum kövei alól a homokot
kikaparni. S a fal széles volt.</p>
<p>Később az ásott lyuk tágult, egészen elfért benne; ekkor aztán
könnyebben ment a munka. A hogy a róka, a borz ássa a lyukát: a
földet a hasa alá kaparva, s a mit fél éjjel kikapart, azt a másik
fél éjjel a lábaival hátratolva s a tömlöczébe felhordva.</p>
<p>A pénzének az elrejtésére is talált ki valami furfangot.</p>
<p>Gefhardttal hozatott egy olyan vastag fúrót, a mi egy arany
kerületének megfelel; azzal lyukakat furt az ajtóragasztóba. Oda
dugdosta be az aranyait; a fúrt lyukat beragasztá kenyérdegecscsel.
Reggelre az egész ajtót be szokta lepni a csillogó pinczezuzmara;
semmi fúrást nem lehetett észrevenni rajta.</p>
<p>Aztán mikor kifáradt a munkában, akkor meggyujtá a
viasztekercset, elővette az irószereit (volt már tintája is) s irt
verseket, irt szatirákat. És mikor azokat elolvasta magának, akkor
elkezdett nevetni nagy hahotával. Kinevette a zsarnokait!</p>
<p>Aztán fölvette megint a bilincseit – és akkor is nevetett.</p>
<p>Egyszer aztán nagy baleset történt a fogolylyal.</p>
<p>Reggel, mikor az őrt álló katonát felváltották (minden hat órai
időközben más jött), Frigyes ismét helyére akarta illeszteni a
levett ablakot, de a kapocs kicsuszott s azzal együtt az egész
ablak leesett a földre, három üvegtábla összetörött.</p>
<p>Ezzel kiesett a világ feneke!</p>
<p>Ha délben a vizsgálók jönnek, rögtön meglátják a hiányzó
ablaküveg-táblákat, erről rátérnek a szigorúbb vizsgálatra: minden
fel lesz fedezve.</p>
<p>Gefhardt pedig már akkor tova ment: helyette egy öreg granátos
állt az őrhelyen. <span class="pagenum"><a name="Page_327" id=
"Page_327">-327-</a></span></p>
<p>Frigyes, kétségbeestében megkisérté a veszedelmes merényletet:
megszólítá az ablaka alatt fütyörésző strázsát.</p>
<p>– Pajtás uram! Tégy nekem egy csekély szolgálatot, a miért én te
neked harmincz aranyat fogok adni.</p>
<p>Az őr eleinte megdöbbent. A katonáknak halálbüntetés alatt
tiltatik a rabokkal szóbaelegyedni. Hanem a pénz varázsa
győzött.</p>
<p>– Micsoda? Hát kendnek van harmincz aranya?</p>
<p>Frigyes markába fogta a harmincz aranyat, s a kettős rácson
keresztül kiszórta azt a katona lábai elé.</p>
<p>Az soha sem látott annyi pénzt életében.</p>
<p>– Hát aztán mit tegyek én ezért?</p>
<p>– Szerezz nekem, de rögtön, három darab ablaküveget a városban,
olyan nagyságban, mint ez a papirdarab.</p>
<p>Azzal kidobta eléje a mértéket Frigyes.</p>
<p>A pomerániai veterán kedélyes ficzkó volt. Felszedte az
aranyakat s azzal átballagott a kamerádjához, a ki a börtön
ellenkező oldalán lévő ajtónál volt felállítva: annak átadta a
puskáját, felkérve, hogy vigyázzon addig a fogoly ablakára is, a
míg ő hazaszalad, az otthon felejtett pipájáért.</p>
<p>A pajtás helyesnek találta az indokolást: neki nem kellett
egyebet tenni, mint folyvást körüljárni a Trenk extrabörtönét, az
alatt a czimbora a pallizád ajtaján kiosonhatott a csillagsánczból,
leszaladhatott a városba, beszerezhette az ablakosnál a kimért
üvegtáblákat s visszaosonhatott velük még a déli vizitáczió előtt.
Át is adta azokat az ablakon át Trenknek. Trenk még újabb tíz
aranynyal jutalmazta meg e szolgálatot.</p>
<p>Délben aztán már helyén volt az ablak. Az üvegcserepek szépen
eltakarítva.</p>
<p>Ekkor aztán vigan folyt tovább az aknamunka.</p>
<p>A megkezdett földalatti vakandjárásnak az egész börtönt át
kellett aknázni, a mi egy tömör épület volt, s még a körülvevő
sánczot és pallizádát is. Ez a munka eltartott nyolcz hónapig.
<span class="pagenum"><a name="Page_328" id=
"Page_328">-328-</a></span></p>
<p>Már ekkor annyira haladt előre a fogoly a föld alatt, hogy
kiszámíthatta, miszerint még egy pár heti turkálás után elő fog
bukkanni a sáncz tulsó oldalán.</p>
<p>És ekkor másodszor is elkövette azt a nagy hibát, a miben az
első szökési kisérlete megzápult. Nem elégelte meg azt, hogy egy
éjjel, mikor Gefhardton van az őrködés sora, a föld alól kitörjön s
akkor ezzel a hivével együtt átcsónakázzék az Elbán s aztán fusson,
a merre világot lát maga előtt; hanem újból levelet irt bécsi
barátjának, Ruckhardtnak, hogy jőjjön eléje Gummernig s őt a
kijelölt határidőn és azután még hat napon át várja a bergeni
monostor mellett két felnyergelt paripával.</p>
<p>Ezt a levelet átadta Gefhardtnak. A granátos rábízta a
feleségére, hogy vigye el a levelet a gummerni postára.</p>
<p>Az asszony nagyon is jól akarta csinálni a dolgot s midőn a
gummerni postamesternek átadta a levelet, tíz tallért nyomott a
markába, hogy annál bizonyosabban elküldje azt Bécsbe.</p>
<p>A postamesternek ez szeget ütött a fejébe. Tíz tallér viteldíjt
nem fizetnek egy levélért. Felbontja a levelet, a tartalmából
megérti a szökési tervet s rögtön siet fel vele Magdeburgba a
kormányzóhoz.</p>
<p>Ekkor épen Braunschweigi Ferdinánd herczeg volt a kormányzó.</p>
<p>Szép meglepetés lehetett Frigyesre nézve, mikor egy délután
három órakor újból hallotta a börtön ajtókban a kulcsokat
nyikorogni s lámpafény mellett betoppant hozzá maga a herczeg,
egész fényes kiséretével.</p>
<p>– Maga irta ezt a levelet? kérdezte a herczeg Trenktől;
felmutatva neki az elfogott iratot.</p>
<p>Nemes ember ilyen esetben nem tagadhat.</p>
<p>– Az irás az enyém. Felelé elszántan.</p>
<p>– Ki által küldte ön ki a börtönéből ezt a levelet?</p>
<p>– A nevét nem tudom. Valamelyik őr volt, a kinek az arczát én
innen meg nem láthatom.</p>
<p>A herczeg fenyegetőzött. <span class="pagenum"><a name=
"Page_329" id="Page_329">-329-</a></span></p>
<p>– Hát lőjenek főbe! Monda Frigyes. Jobban meg nem lánczolhatnak,
mint most vagyok.</p>
<p>A herczeg ácsokat, kőmüveseket, lakatosokat hivatott; apróra
felkuttatá a börtönt. Legkisebb nyomát a kitörési kisérletnek nem
birták felfedezni.</p>
<p>Mindössze annyit tehettek, hogy a börtön ablakát
bedeszkáztatták, csak egy arasznyi szelelő lyukat hagyva rajta.</p>
<p>Ekkor aztán a herczeg szelid hangra fordította a beszédét.</p>
<p>Elkezdett Frigyesnek a szivéhez beszélni. Megigérte neki, hogy a
mit kivánt, miszerint rendes birák elé állíttassék s magát
megvédhesse, ki fogja a számára eszközölni, hogy békóit rögtön
levéteti: csak azt az egyet tegye meg, hogy nevezze meg a
czinkosát, a ki a tervezett szökésben segíteni akarta s a levelet
átvette.</p>
<p>De Frigyes szilárdul megmaradt az állítása mellett.</p>
<p>– Nem ismerem azt az embert. És ha mindjárt ismerném is, a nevét
meg nem mondanám. Én a jó barátaim veszedelmével nem akarok
megszabadulni, inkább magam veszszek el.</p>
<p>Ezt a mondását a herczeg kiséretében idejött granátosok is
meghallották s ezek elbeszélték a többi pajtásaiknak s attól fogva
nagy lett a becsülete a fogolynak, a ki a czimboráit el nem árulja
semmi biztatásra és fenyegetésre.</p>
<p>Annyit azonban már tudott a herczeg, hogy Trenk sok pénzzel
rendelkezik s azt bőkezűen osztja a katonák között.</p>
<p>A herczeg elhagyta a börtönt. Rá egy óra mulva zűrzavaros
kiabálás támadt a börtön ablaka előtt. Kis időre ismét nyiltak a
börtönajtók. Egy tiszt jött vissza. Egy lámpást ott felejtettek a
börtönben, azért jött. Elmentében odasúgott Trenknek: «önnek a
czinkostársa felakasztotta magát a sánczkaróra.»</p>
<p>Azzal kiment az ajtón.</p>
<p>Az első vasazott ajtónak körülzáró ablaka volt. A hasadékon
<span class="pagenum"><a name="Page_330" id=
"Page_330">-330-</a></span> átszürődő világosságból megtudhatá
Frigyes, hogy az imént itt járt tiszt a gádorban maradt.</p>
<p>Végig gondolt a helyzetén.</p>
<p>Ha az a katona, a ki a merénylet kipattanása miatt felakasztotta
magát, Gefhardt volt, akkor már annak a megnevezése által nem lehet
ártani.</p>
<p>Kopogtatott az ajtaján.</p>
<p>A figyelő tiszt felnyitá azt s kérdezé, mit akar?</p>
<p>– Adjanak irószereket. Megvallok a herczegnek mindent.</p>
<p>A tiszt gyorsan eltávozott.</p>
<p>Trenk Frigyes nagy lelki szorongattatások között törlé
homlokáról a halálverítéket. Elárulja-e a legjobb barátját?
Legnemesebb szivű hű emberét? Hogy magának könnyebbülést szerezzen?
Hátha nem az volt az öngyilkos?</p>
<p>E nagy lelki küzdelmek közepett még egyszer felkapaszkodott a
lánczaival együtt az elzárt ablakhoz. Hangos szóval kiálta ki
rajta:</p>
<p>– Légy istennel, akárki vagy itten! Mondd meg, igaz-e, hogy egy
katona felakasztotta magát én miattam?</p>
<p>– Igaz! Hangzott fel onnan kivülről.</p>
<p>Azzal Frigyes egy papirba csavart öt aranyat s azt kidobta az
ablakon.</p>
<p>– Fogd ezt a pénzt! Aztán mondd meg nekem, hogy hívják azt az
öngyilkos katonát? Verjen meg az isten, ha engemet megcsalsz s más
pajtásodat megrontod.</p>
<p>Kevés vártatva felhangzott a válasz:</p>
<p>«Schütz volt a neve: a Ripsz kompániájából.»</p>
<p>Ugyanaz a ficzkó, a ki a másik börtönben elfogadta Frigyestől a
gyémánt mellgombot, de semmit sem tett érte. Ez olyan gondatlan
volt, hogy az ilyen könnyen szerzett pénzt korcsmákban prédálta el,
s mikor gyanuba vették, kérdőre vonták, nem tudta urát adni, hogy
honnan jutott hozzá. Ijedtében felakasztotta magát.</p>
<p>Trenk Frigyes aztán a herczeghez irott levelében kikoholt
<span class="pagenum"><a name="Page_331" id=
"Page_331">-331-</a></span> valami furcsa mesét, s a segélyére
vállalkozó czinkostársul megnevezte Schützöt, a Ripsz
kompániájából.</p>
<p>A herczeg nagyot káromkodott erre a levélre.</p>
<p>– Már most hát kergethetjük a Schützöt a másvilágon!</p>
<p>Hanem Frigyes sem nyert semmit a levelével. Semmiért nem adnak
semmit. Maradt, a hol volt: a lánczai között, a mikor azokat le nem
vetette.</p>
<p>Ezentul két strázsa volt az ajtaja és ablaka elé állítva.</p>
<p>Három esztendőt töltött el már a magdeburgi börtönökben Trenk
Frigyes.</p>
<p>Ekkor ismét uj változat állt be a balsorsában.</p>
<p>Odakünn a nagy világban súlyos nevezetességű korszak indult
meg.</p>
<p>Ő azt itt a börtönében előre látta, régen értesülve volt róla. A
koalició létrejött Poroszország ellen. Megindult az a hadjárat,
melyet az utókori históriairó «hétéves háborunak» nevez, de a
melynek Frigyes király a kezdetén (a mikor még nem tudhatta, hogy
az hét évig fog tartani) nagyon furcsa nevet adott, a három szoknya
elleni háborunak nevezte azt. (Mária Terézia, Erzsébet,
Dubarry.)</p>
<p>S ugyanannyi esztendeig tartott a háboruja egy lánczokra vert
rabnak, Trenk Frigyesnek, a hatalmas, nagy király ellenében.</p>
<p>Valóban, a milyen erős tudott lenni Nagy Frigyes a világ három
legnagyobb hatalmával szemben, épen olyan erőt tanusított egy lába
alá gázolt vonagló féreg ellenében.</p>
<p>Maga az az ember, a kinek a király megparancsolta, hogy Trenk
Frigyest megőrizze, de az életét megtartsa, megőrült, dühös
bolonddá lett a feladata mellett.</p>
<p>Az az eltemetett ember újból meg újból kezdte a kiszabadulási
kisérleteket.</p>
<p>Az egész helyőrséget megváltoztatták Magdeburgban. A
granátosokat, a kik között résztvevő czimborája lappangott a
fogolynak, elvitték a csatatérre; várőrségül néphadat hoztak,
kimustrált tisztekkel. <span class="pagenum"><a name="Page_332" id=
"Page_332">-332-</a></span></p>
<p>A változatosság azzal kezdődött, hogy Bork várparancsnok
berohant Trenk Frigyesnek a börtönébe s elkezdte a bilincsekbe vert
embert lepocskondiázni. A hogy durva emberek szokták egymásnak
apját anyját, utoljára Máriáját szidalmazni, úgy szidta Bork
Trenknek a Mária Teréziáját.</p>
<p>Trenk sem maradt adós. Minden szidalmat még élesebben adott
vissza, úgy, hogy a várparancsnok dühe az őrjöngésig
fokozódott.</p>
<p>A szóharczban a fogoly maradt győztes. Borknak a torka szorult
el a dühtől.</p>
<p>No de hát módjában volt, ha szavakkal nem tudott, tettekkel
replikázni. Hivatta a lakatosokat. Most aztán Trenknek még a
nyakára is kovácsoltak egy vasörvet, melyet egy láncznál fogva a
falba erősített vasgyűrűhöz, más kettőnél fogva a lábain levő
békókhoz kötöttek.</p>
<p>Akkor azután elvették alóla az ágyat: a puszta padlón kellett
feküdnie s ha aludni akart, az övéhez kötött lánczot kellett a fél
kezével a falhoz szorítva tartania, hogy a vasnyakló meg ne
fojtsa.</p>
<p>Minden tagja el volt már látva békókkal, lánczokkal.</p>
<p>Ebbe az embertelen kinzásba belebetegedett, forró lázt kapott. S
úgy feküdt elhagyott állapotban orvos nélkül, gyógyszerek nélkül, a
hideg, meztelen padlón.</p>
<p>Nincs kegyetlenebb állatja az Isten világának az embernél!</p>
<p>Nem volt egyéb enyhítő szere a cserépkorsójában levő víznél.</p>
<p>Egyszer aztán, a láz miatti elgyengüléstől, ezt a korsót is
kiejté kezéből: az összetörött. És akkor huszonnégy óráig ott
feküdt, a láz szomjától eltikkadtan. Mikor újra bejöttek hozzá a
börtönvizsgálók, félhalott volt.</p>
<p>Ez az eset köztudomású lett a városban. A magdeburgi hölgyek
egész lázadást csináltak e miatt: rajta rontottak a zsarnok
várkormányzón s addig könyörögtek neki, mig rábirták, hogy adassa
vissza a beteg fogolynak a nyoszolyáját. <span class=
"pagenum"><a name="Page_333" id="Page_333">-333-</a></span></p>
<p>És ismét győzött a csodálatos életerő. Trenk újból felépült.
Félévig tartott ez a nyavalyája.</p>
<p>Ezalatt megismerkedett a vizsgálattevő tisztjeivel.</p>
<p>Azok mindannyian szegény, éhenkórász ficzkók voltak, kiket
Frigyes király a harczoló seregéből kipéczézett s a várakba
eldugdosott, vagy pedig a hitelezőik üldözték.</p>
<p>Frigyesnek még volt pénze. A deszkák között fúrt lyukakban
elrejtve. Segített a szegény czimborákon.</p>
<p>Volt közöttük egy vén kapitány, a kinek a fiát kártyaadósság
miatt elcsapták a tiszti karból. Ennek irt Frigyes ajánló levelet
Bestuseff kanczellárnőhöz Szentpétervárra. A hajdani kedves az ifju
embert hivatalba szerezte be s Frigyesnek küldött kétezer rubelt, a
mit a fogoly a kapitánynyal megosztott. A többi tisztek is
részesültek belőle.</p>
<p>Ennek azután az lett az eredménye, hogy a jól megajándékozott
tisztek csináltattak suttyomban Trenk Frigyes számára más békókat
és más bilincseket, a miket kényelmesen levethetett és felhuzhatott
s hordtak be neki tápláló húsételeket, aztán gyertyát, irószereket,
papirt, még hirlapokat is; verselhetett és gúnyolhatta a
világot.</p>
<p>Csak Bork, a várparancsnok és a tábornagy, Bruckhausen, nem
voltak ebbe beavatva. Ezt az utóbbit Trenk «Major Mops» név alatt
örökíté meg egy satirájában.</p>
<p>Ekkor aztán ismét kezdett Frigyes a megszabadulás tervén
dolgozni.</p>
<p>A három czimborázó tiszt felvilágosítá, hogy az a csatorna,
melyet eddig a börtönéből kifelé ásott, rossz helyen fog
kilyukadni; ott rögtön észreveszi az ajtaja előtt őrtálló
strázsa.</p>
<p>A helyett kimérték neki, hogy ha oldalvást fúrna magának egy
másik rókalyukat a börtönfal alapja alatt, harminczhét lábnyi
messziségre, akkor egy folyosón bukkanna elő, melynek nyilt ajtaján
keresztül észrevétlenül szökhetne meg.</p>
<p>Hozzáfogott az új alagut-vájáshoz. A padlózat alatti rést még
eddig nem fedezték fel a zsarnokai. <span class="pagenum"><a name=
"Page_334" id="Page_334">-334-</a></span></p>
<p>A munka eleintén könnyen ment.</p>
<p>A mint a lánczaitól megszabadítá magát, egész pusztára vetkőzve
(nehogy az ingét besározza), lebujt a földoduba s elkezdte az új
üreget vájni. A kikapart homokot áthordta a régi üregbe. Igy
egyszerüsítve volt a munka.</p>
<p>Rettenetes egy munka volt! Minden marék homokkal vissza kellett
kúszni hasmánt az új üregből a régibe, úgy hogy egy nap alatt Trenk
kétezer ölnyi utat tett meg a föld alatt, a hasán csuszva.</p>
<p>Azt lehet legjobban csodálni, hogy meg nem fulladt levegőhiány
miatt abban a szűk földalatti csatornában.</p>
<p>Vége felé azonban már megtelt a régi üreg, az új sokkal
hosszabbra nyult, ámbár szűkebbre volt szabva; úgy, hogy utolja
felé Trenk kénytelen volt a kiásott homokot, az ágylepedőjéből
készített zsákokban, a tömlöczébe felhordani. A vizsgáló tisztek
szemet hunytak előtte és nem látták.</p>
<p>Egyszer azonban, mikor már a kiszámítás szerint egészen közel
volt ahhoz a folyosóhoz, a melyben ki kellett törnie, az őrtálló
katona figyelmessé lett a földalatti zsurlódás hangjára s jelentést
tett a felügyelő tisztnél, hogy a fogoly ugyancsak dolgozik ám a
föld alatt.</p>
<p>Az a tiszt jóakarója volt Trenknek. Azt mondta a katonának:
«Szamár vagy! Bizonyosan valami vakondokot hallottál túrni.» A
dolog abban maradt.</p>
<p>Trenk folytatta a munkát.</p>
<p>A leszamarazott katona azonban most már becsületkérdést csinált
a dologból s azontul minden éjjel ott leskelődött a folyosóban.</p>
<p>Trenk egyre közeledett onnan alulról fölfelé.</p>
<p>Mikor már csak egy lábnyi réteget kellett átlyukasztania, a
leskelődő katona sietett a térparancsnokhoz, észlelését közölni
vele.</p>
<p>Mikor aztán Trenk az utolsó földréteget fölemelte a fejével,
nagy rémületére ott látta maga előtt állni a katonatiszteket,
lámpásokkal a kezeikben. <span class="pagenum"><a name="Page_335"
id="Page_335">-335-</a></span></p>
<p>Nagy hirtelen visszabujt csatornájába, de előbb gondosan elrejté
a padozat alá a szerszámait, a pisztolyait és iróeszközeit s azzal
visszatért a börtönébe.</p>
<p>Ez a terve már semmivé volt téve.</p>
<p>A meglepő tiszteknél azonban nem voltak a börtönajtó kulcsai:
azokat négy különböző személynél kellett előkeresni. Ez alatt ideje
maradt Trenknek a békókat ismét felölteni, a lánczszemeket
bemázolni.</p>
<p>Mire kinyitották az ajtókat, már akkor ott ült a homokos zsákok
tetején. A padlót sem igazította helyre. Nem volt mit tagadni.</p>
<p>A tömlöczébe rohanó Bruckhausen ordított, mint egy viziló.</p>
<p>– Hogy tudta ön a tömlöczét keresztül ásni, ördöngös ficzkó?</p>
<p>Trenket elővette ekkor az akasztófahumor.</p>
<p>– No hát hogyan? Ön maga mondta meg. Az ördög segített. Az nekem
igen jó pátronusom.</p>
<p>– Hogy tudta ön a padlót keresztül vágni? Hogy tudta ön a
lánczait levetni? Ki adott önnek szerszámokat?</p>
<p>– No hát kicsoda? Mondom, hogy az ördög; az én czimborám.</p>
<p>Erre levetkőztették, minden öltönydarabját összekutatták, semmit
sem találtak. A szobában is hasztalan firtattak; nem jött elő
semmi.</p>
<p>Trenk nevetett, azok meg dühöngtek.</p>
<p>Végre azt a boszút állták rajta, hogy megint elvették az ágyát:
a szalmazsákját széttépték, a nyoszolyát széthasogatták, az
eszközeit keresve.</p>
<p>Most már azon is nevetett.</p>
<p>– Kereshetik azt! Az ördög ül rajta. Nem látják meg.</p>
<p>Ő szokott velem éjjelenkint pikétezni.</p>
<p>Azonban rögtön kőmüvest s asztalost hivattak: az ásott csatorna
nyilását befalaztatták, a keresztül vágott felső padlódeszka
helyébe újat szegeztettek. <span class="pagenum"><a name="Page_336"
id="Page_336">-336-</a></span></p>
<p>Mikor aztán eltávoztak s rázárták az ajtót, utánuk kiáltott,
visszahívta őket.</p>
<p>– Nézzék csak uraim, valamit itt felejtettek.</p>
<p>Azzal egy finom aczélráspolyt adott át nekik.</p>
<p>– Hát ezt már hol vette?</p>
<p>– Mondom, hogy az ördög hoz nekem ide mindent.</p>
<p>Fejcsóválva mentek odább.</p>
<p>Mikor a külső ajtót zárták, ismét utánuk kiabált:</p>
<p>– Uraim, jőjjenek vissza.</p>
<p>Visszatértek.</p>
<p>– Nézzék csak, azóta mit hozott nekem megint az ördög.</p>
<p>S egy éles pengéjü kést húzott elő a vasöve alól.</p>
<p>– De már ez nem megy Isten hirével! kiabált elszörnyedve
Bruckhausen.</p>
<p>– Mondom, hogy az ördög hírével megy. Akarnak önök még egy kis
arany-esőt is látni?</p>
<p>Azzal fellökte az öklét magasra s percz mulva tíz louisdor esett
alá a semmiből.</p>
<p>– Ördöngősség! Boszorkányság!</p>
<p>Másnap már megint keresztül volt vágva az új padlódeszka: a
frissen rakott fal kibontva s az aknaásás más irányban
megkezdve.</p>
<p>Hogy az ördöngősségnek nyitjára találjunk, meg kell tudnunk,
hogy a négy felügyelő tiszt közül három jó barát volt. Jámbor,
eladósodott falusi gavallérok, kiket Trenk pénzzavaraikból
kisegített. Ezek készíttettek a fogoly számára olyan vésőket és
késeket, a miknek lecsavarható szeg feje volt. Ezeket dugták a
padlószegek helyébe. Mikor használatra került a sor, a szegfejet
lecsavarták s a helyére illeszték, a vizsgáló nem tudott meg
semmit.</p>
<p>Trenk egész nap dolgozhatott az új aknán, melyet most már a
pallizádok alá irányzott.</p>
<p>Csak a midőn Bruckhausenre került a vizsgálat sora, akkor maradt
a fogoly veszteg egész nap.</p>
<p>Egyszer aztán megtette azt a tréfát, hogy a mint a sáncztúrás
<span class="pagenum"><a name="Page_337" id=
"Page_337">-337-</a></span> alkalmával egy a földbefúródott
huszonöt fontos bombára talált, azt felhozta a börtönébe s odatette
az ajtóba.</p>
<p>Mikor aztán Bruckhausen benyitotta az ajtót, a meglökött bomba
nagyot gurult a tömlöcz faláig, ott megütődve, ismét visszagurult a
tiszt lábához.</p>
<p>– Hát ez mi ördög csodája? Kérdé elszörnyedve a tiszt.</p>
<p>– Látja az úr: egy bomba.</p>
<p>– Hogy került ide ez a bomba?</p>
<p>– Ezt is az ördög hozta! Holnap elhozza az ágyut is s akkor én
leágyuzom önöket.</p>
<p>Ennek az esetnek híre futamodott a városban. Minden ember az
ördöggel czimboráló Trenkről beszélt, a kinek a Belzebub bombákat
hord a négy ajtóval bezárt börtönébe. Egy jámbor polgárt, a kinek
sok pénze volt, arra vett a kiváncsiság, hogy a felügyelő őrnagynak
ötven tallért ajánlott fel, ha ő neki megmutatja a Belzebubot.</p>
<p>Holzkammer őrnagyra ráfért az ötven tallér; a pénzt zsebre dugta
s aztán Trenk Frigyesnek hozatott egy farsangi ördög-maskarát, abba
öltözteté fel. Ilyen alakban mutatta meg a tömlöczbe vezetett
nyárspolgárnak.</p>
<p>A farsangi tréfának híre ment a városban, a kormányzó is
megtudta s szörnyen feldühődött érte. Az őrnagy szobafogságot
kapott.</p>
<p>Trenk Frigyes ellen pedig egy új mortifikálást gondolt ki a
várparancsnok. – Elvetette már az ágyát, el akarta vetetni még az
álmát is.</p>
<p>Az ablaka előtt őrtálló katonának meg volt hagyva hogy éjjel, a
hányszor a toronyóra negyedet üt, bekiáltson az ablakán:</p>
<p>– Héj! Trenk! Itt vagy-e?</p>
<p>S arra neki felelni kellett: «Itt vagyok!»</p>
<p>Ettől az embertelen kínzástól egészen megtört a fogoly testi
ereje.</p>
<p>Panaszkodott a barátságos tisztnek miatta. <span class=
"pagenum"><a name="Page_338" id="Page_338">-338-</a></span></p>
<p>Az igen egyszerű jó tanácsot adott neki.</p>
<p>– Tudod mit? Hagyd az őrt kiabálni. Ne felelj neki. Ki
kényszeríthet rá? Te aludjál tovább.</p>
<p>Trenk úgy tett. Az őrök jelentést tettek Borknak, hogy a fogoly
nem hederít az ő kiabálásukra. S az annyira dühbe hozta a
kormányzót, hogy megőrült bele. Mint dühös bolondot az őrültek
házába kellett zárni, ott is halt meg.</p>
<p>Ez volt a legfurfangosabb párviadal egy lánczravert fogoly, meg
a porkolábja között, életre-halálra. A porkoláb maradt halva.</p>
<h2><span class="smaller">XV. FEJEZET.</span><br />
A LÉLEK, A KI NEM FOGOLY.</h2>
<p>Négy év tölt le ez alatt a megindult világháborúból. Ehhez
hozzáadva azt a hármat, melyet előzőleg eltöltött Trenk Frigyes a
börtöneiben, az ő balsorsának hetedik esztendeje járta.</p>
<p>Hét esztendő a boldog fiatalság tündér korszakából! Folyvást
lánczok között! Nappal a vasakban, éjjel a föld alatt.</p>
<p>És e közben mindenről értesíték, a mi a külvilágban történik. A
változatos hadiszerencséről. Neki egyik változat sem volt
szerencse. Csak a békekötéstől remélhette megszabadulását. Az pedig
minden új diadal után még messzebbre távozott.</p>
<p>Egyszer mégis történt valami a hadjáratban, a mi a fogolynak
enyhülést hozhatott. A kollini ütközet után, melyben a lotharingi
herczeg Frigyes király fölött fényes diadalt aratott: egy hadtest,
Hadik tábornagy alatt, egész Berlinig nyomult előre. Vele jártak az
új szabad csapatok, a kik vitézségben még Trenk pandurjain is
túltettek, vezetőjük volt Beleznay. (Kinek nevét a
Conversations-Lexiconok <span class="pagenum"><a name="Page_339"
id="Page_339">-339-</a></span> szerkesztői, még a magyarok is,
ignorálják. Az utóbbiaknak jó volna Nagy Iván Magyar családok
névtárát figyelembe venni, s a kiváló magyar tipikus alakokat az
őket megillető helyre beiktatni.) (Megtörtént 1898.)</p>
<p>A merész haditett fényesen sikerült. Berlin hársfa-sétányai
megismerkedtek a magyar huszárok tollforgóival, a berlini udvar
pedig hanyatthomlok menekült Magdeburgba. A királyné a királyi
herczeggel, Henrik őrgróf – és Amália herczegnő mind ide
futottak.</p>
<p>Trenk Frigyes önéletrajzában először találjuk ezt a nevet
kiirva: «Amália herczegnő».</p>
<p>Szívbeli titkát ekkor sem árulja el.</p>
<p>De a következményekből lehet találgatni.</p>
<p>Azt irja, hogy a zsarnok Bruckhausen egyszerre nyájas lett
iránta, mert azt udvarnál azt hallá, hogy Trenk nincs
elhagyatva.</p>
<p>(Pedig csak nem rég akarta azt keresztül szúrni – meglánczolt
kézzel, – egy karddal, melyet a segédtisztje oldaláról rántott
ki.)</p>
<p>És ugyanekkor felváltá a várkormányzóságban a dühöngő Borkot
Reichmann alezredes: egy emberszerető, becsületes katona, a kinek a
legelső ténye az volt, hogy feltáratta Trenk Frigyesnek a két belső
börtönajtaját, hogy a tornácz ablakából betörhessen hozzá a
napvilág és a friss lég.</p>
<p>Trenk Frigyes visszakapta hét év mulva a napot és a levegőt.</p>
<p>Ki eszközölte volna ezt ki, ha nem egy forrón szerető szív, mely
a szerencsétlennel még most is együtt érez? Még annyi hűtlenség,
még a hazaárulás után is?</p>
<p>Itt voltak ismét egymáshoz oly közel. Érezhette a «napjának»
közellétét a tavaszfuvallatról börtönében. Adtak neki kályhát a
börtönébe, tűzcsináló szerszámot – nyolcz évi fogság után először.
Aztán egy czin-poharat, a miből igyék. Azt a poharat ő teleirta
versekkel; allegoriai képeket, bibliai történeteket vésett belé,
egy kiélesített szeg <span class="pagenum"><a name="Page_340" id=
"Page_340">-340-</a></span> volt hozzá a szerszáma. Remek művek
voltak azok! – A felügyelő tisztek bámulták a fogoly művészetét. A
mint egy kelyhet telerajzolt, hoztak neki másikat, azt vette
művészi vésője alá. Az érczbevágott betüsorok olyan aprók voltak,
hogy azokat más ember csak nagyító üveggel tudta elolvasni; a miket
ő a tört fénynél, a kályha tüzénél felkarczolt a csillámló fémbe.
Csoda, hogy meg nem vakult bele.</p>
<p>Ezek a Trenk által czizelozott czinserlegek egész a királyi
kincstárakig elhatoltak, s élő szószólói lettek a nyomorult
fogolynak, ki azokat keserves napokon át kivéste.</p>
<p>Egy ilyen czinpohár Lobkovitz herczeg kezébe jutott, ki akkor,
mint fogoly osztrák tábornok került Magdeburgba. A herczeg a
kelyhet kiszabadulása után Bécsbe vitte s a császárnak ajándékozta.
A királynő abból a kehelyből tudta meg először, hogy Trenk Frigyes
porosz börtönben ül. Addig eltitkolták előtte.</p>
<p>Ez alatt felhagyott a vakandok munkával.</p>
<p>Őrangyala, a míg Magdeburgban volt, arra is talált módot, hogy
Frigyesnek egy tiszt által hatszáz aranyat küldjön.</p>
<p>Csodaereje van a napsugárnak, csodább ereje a szerelemnek! Hogy
életre tudják költeni azt, a mi a föld alá van temetve!</p>
<p>A napfény tette-e, vagy a szerelem emléke? Vagy talán mind a
kettő? Trenk Frigyes most még türelmetlenebb lett a
lánczviselésben.</p>
<p>Emlékében, álmaiban kisérték az egykor átélt boldogság
csalképei. A gyönyör kútforrása, melyben egykor fürdött,
istenesült; most egy cseppjét is szomjaztatá, a mennyitől egy ember
állattá lesz.</p>
<p>Nyolcz év óta nem látott asszonyi arczot, csak álmában. Pedig a
szíve tele volt vele.</p>
<p>S a mi még jobban gyötörte a lebilincselt vágyaknál, a dicsőség
szomja! Ennyi tetterővel lelánczolva, eltemetve lenni! – Épen most,
a midőn a világ reng a csatazajtól. <span class="pagenum"><a name=
"Page_341" id="Page_341">-341-</a></span></p>
<p>Egy napon, a börtöne falához támaszkodva, megdöbbenve érzé, hogy
a fal reszket. Mitől reszket? Talán ágyudörgéstől?</p>
<p>A vizsgáló tiszt elárulá neki, hogy a franczia sereg itt áll
Magdeburg alatt, diadalmasan előre nyomulva.</p>
<p>S az ellenséges ármádiával szemben nem állt más Magdeburgban,
mint kilenczszáz főnyi népfelkelő had: elégedetlen, kimustrált
tisztek vezetése alatt.</p>
<p>Frigyes király szerencsecsillaga aláhanyatlott: a francziák
Magdeburg alatt, a magyarok Berlinben voltak, az oroszok egy döntő
ütközetben megverték a porosz hadsereget, de ha a szerencse
elhagyta is, saját nagy szelleme megmaradt s visszahódítá a
szerencsét.</p>
<p>Felmentő sereget nem küldhetett a francziák ellen Magdeburg alá,
de küldött felmentő szekereket, megrakva pénzzel. Megvesztegette a
franczia hadvezért, hogy az diadalmas előnyomulásából megforduljon
s otthagyja Magdeburgot, az érett pálmagyümölcsöt, mely oda akart
hullani az ölébe.</p>
<p>Trenk Frigyes gyűlölte már a hazáját. A szülőföldjét! Hogyne
gyűlölte volna azt a földet, melyet a tíz körmével kellett vájnia,
hogy alóla kiszabaduljon; mely minden kövével és vasával az ő fején
fekszik. S ha ennek az egész hazának darabra kell is törnie a
miatt, hogy ő a fejét ebből a sírból kidughassa!</p>
<p>Hazaárulást tervezett!</p>
<p>S terve könnyen kivihető volt!</p>
<p>Magdeburgban volt azon idő szerint tizenhatezer hadi fogoly
berekesztve. Azok a kaszamatákban tanyáztak. Közöttük volt hétezer
horvát.</p>
<p>A csillagsáncz őrsége a tisztjeivel együtt meg lett nyerve Trenk
által az összeesküvési tervre.</p>
<p>Egy éjjel szabadon bocsátják Trenket, tiszti egyenruhát adnak
rá, kardot a kezébe; a csillagsánczból kitörnek a városba: Trenk a
horvátok kaszamatájába rohan, tud a nyelvükön; fegyverbe kiáltja
őket: a fegyvertár ott van <span class="pagenum"><a name="Page_342"
id="Page_342">-342-</a></span> ugyanazon kaszamatában. A Trenk név
varázszsal bir a horvát katonák előtt. Azoknak az élén
felszabadítja a hadifoglyok többi ezereit. A miliczia nem fog
ellenállni s ha megkisérti, leverik. Reggelre el lesz foglalva
Magdeburg az egész élelmezési raktárral s a királyi kincses
kamarával s megszállva tizenhatezer főnyi osztrák sereggel.</p>
<p>Ennek a tervnek a sikere annál valószinübb volt, mert a néphad
kapitányai aratás idején kikölcsönözték a parasztoknak a
legmarkosabb legényeket napszámra, fejenkint egy forintért.</p>
<p>Hanem az volt a nagyobb kérdés, hogy hát azután mi történik?</p>
<p>Magdeburgot összeesküvés útján elfoglalni csak egy magában álló
haditény, a mit, ha nagyobb hadművelet nem követ, az egész a
torkára forrhat az összeesküvőknek.</p>
<p>Trenk Frigyes még mindig bizott az emberekben. Sőt még a
diplomatákban is.</p>
<p>A tervébe avatott tisztek közül egyet elküldött az orosz
hadsereghez, a másikat Bécsbe, irott és szóbeli megbizásokkal, hogy
nyerjék meg a két szövetséges hatalom közreműködését azon terv
előmozdítására, mely a porosz hadjárat góczpontját, Magdeburgot,
kezükre juttatja.</p>
<p>Az orosz hadsereg azonban már akkor visszavonulóban volt, a
győzelmes Apraxint visszatéríté Bestuseff, ki a czárnő halálát
lesve, árulójává lett a szövetségnek, s ezért a nagy hamar
felgyógyult czárnő által száműzetett. Trenk küldöncze már a
szibériai útban találta a hatalomvesztett pártfogónőt.</p>
<p>A bécsi diplomaták pedig egyenesen elárulták Trenket.</p>
<p>Miért? Azért, hogy a kezükben levő vagyonán megosztozzanak.</p>
<p>A hozzájuk irt levelet elküldték Berlinbe.</p>
<p>Egy napon, szokatlan órában nyilt meg a börtönajtó.</p>
<p>Trenk Frigyes megdöbbenve látta belépni A.. Z. herczeget,
kiséretével együtt. Azt, a kinek annyi oka volt ő rajta boszut
állani. <span class="pagenum"><a name="Page_343" id=
"Page_343">-343-</a></span></p>
<p>– Édes Trenk! Monda a herczeg jóságos hangon, ön megint valami
ostobaságon töri a fejét, a mi önnek nem válik üdvére. Ön el akarta
foglalni lázadás útján Magdeburg várát s az osztrákoknak
kiszolgáltatni. No, hát ne fáradjon vele. Én már megérkeztem egy
hadosztálylyal s minden ponton biztosítottam a várat.</p>
<p>Trenk halálra volt ijedve.</p>
<p>Itt csak a merész tagadás segíthetett.</p>
<p>A herczeg azonban nagy nyugodtan elővette Trenk Frigyes levelét,
melyet ő a bécsi urakhoz irt s odatartá a szeme elé.</p>
<p>– Hát ki irta ezt a levelet?</p>
<p>– Papirosom sincs, a mire irjak.</p>
<p>– Hát a szóbeli üzenetet ki küldte Kempf udvari tanácsoshoz
Bécsbe – Kemnicz hadnagy által?</p>
<p>– Esküszöm az Istenre és becsületemre, hogy soha Kemnicz
hadnagyot nem láttam.</p>
<p>Megesküdhetett rá. Bécsbe küldött czinkostársának volt annyi
házi esze, hogy nem mondta ott meg az igazi nevét.</p>
<p>A herczeg jegyzőkönyvet iratott Trenk Frigyes vallomásáról, a ki
minden összeesküvésről tisztára mosta magát.</p>
<p>– Hát jól van. Monda a herczeg. Ez az ügy el van intézve. Önt a
bécsi rosszakarói rágalmazták. Ön azonban itt csakugyan rosszul van
ellátva. Nem volna csoda, ha minden áron meg akarna menekülni a
börtönéből. Mennyi vasat raktak rá! Még az ablakát is
beszegezték!</p>
<p>Trenk azt hitte, hogy a herczeg gúnyt űz belőle.</p>
<p>Nem úgy volt. A herczeg parancsára azonnal leszedték a fogoly
nyakáról, derekáról a nehéz vaspántokat, kezeiről a vasrudat,
börtönablakáról lefeszítették a deszkákat. A falhoz sem lánczolták
többé.</p>
<p>A herczeg még itt sem állt meg.</p>
<p>Majd még tisztességes öltözeteket is hozatott a fogoly számára:
fehér vászoninget, mosdómedenczét tiszta vízzel, törülközővel.
(Nyolcz évig nem volt benne része Trenknek! <span class=
"pagenum"><a name="Page_344" id="Page_344">-344-</a></span>
Mennybéli Isten! Hogy nyolcz esztendeig a könyein kívül más víz ne
mosdassa meg az embernek az arczát!)</p>
<p>Trenk sírt, mint egy gyermek.</p>
<p>– Aztán, hogy a szemeit el ne rontsa, ezentúl egész nap nyitva
lesz a börtönének mind a négy ajtaja, két őr fog előtte járkálni
csupán. Az éjszakai hivogatást is abbanhagyják: alhatik csendesen.
– És azután, hogy legyen mire irnia, kap egy koncz tiszta papirost
és irószereket; hogy ne a vérével irjon.</p>
<p>Trenk a kezét csókolta a megbántott öregnek, a kinek nagyobb oka
volt rá, hogy őt gyűlölje, mint a királynak, azért a bűneért – a
miért soha vallatóra nem fogták s a mit ő állandóul elhallgat az
életirásában, mintha sejtelme sem volna róla. Tán épen virtusának
tartotta?</p>
<p>A herczeg tovább beszélt hozzá:</p>
<p>– De hogy megtudjam, mit fog ön erre a papirosra irni: a mint
egy ív megtelik, azt fel fogják hozni nekem s a feleségem fogja
felolvasni előttem annak a tartalmát.</p>
<p>Hát mind azt, a mit Trenk ezentúl kigondol, irásba foglal, mind
azt, a mit szenved, a miért vágyódik, legelőször Amália herczegnő
fogja elolvasni!</p>
<p>Trenk Frigyes erre a szóra visszaképzelte magát abba a boldog
korszakba, a mit a magyar közmondás így határoz meg: «ez akkor
volt, a mikor még a kő is lágy volt, s a szív is kemény volt».</p>
<p>Neki is – a börtöne megtágult s a szive összeszorult.</p>
<p>Nem tudott szavakat találni, hogy háláját kifejezze.</p>
<p>Így nem beszéltek hozzá, így nem bántak vele nyolcz év óta
soha.</p>
<p>És épen az az ember teszi ezt, a ki ellen ő annyit vétett. S a
kinek tudnia kell azt, hogy mit vétett ellene?</p>
<p>– És már most csak egyet kérek öntől, monda a herczeg. Se
börtönajtó, se vasbilincs nem fogja önt lezárni ezentúl. De adja ön
becsületszavát, hogy a míg én Magdeburgban főparancsnok leszek,
addig ön semmiféle szökési merényletet nem fog megkisérteni.
<span class="pagenum"><a name="Page_345" id=
"Page_345">-345-</a></span></p>
<p>Trenk Frigyes azon vette észre magát, hogy kezét nyujtá a
herczegnek.</p>
<p>Ezzel a kézszorítással aztán jobban le volt bilincselve, mint
mikor a nehéz vasak voltak ráverve a kezére.</p>
<p>A herczeg azonban, még az alatt, hogy Trenk Frigyes kezét
markába szorítva tartá, így szólt hozzá:</p>
<p>– És már most én is igérem önnek, hogy mindent el fogok követni,
hogy a király szívét ön iránt meglágyítsam és szabadságát
visszaadassam. Ha elébb nem, a békekötés alkalmával ez bizonyára
meg fog történni. Addig legyen ön türelemmel: emlékezzék a multakra
s bizzék a jövendőben.</p>
<p>Ezzel otthagyta a foglyot, eltávozott minden kiséretével együtt,
tárva-nyitva felejtve minden ajtót maga után.</p>
<p>Trenk Frigyes most érezte aztán már magát igazán fogolynak.</p>
<p>Az eddigi vasbilincsek helyett oda volt lánczolva a börtönéhez
egy lekötött becsületszóval; a nehéz lánczok helyett egy asszonyi
hajszállal. – Ezt tépje el, a ki tudja!</p>
<p>Meg volt már mind az a kényelme, a minek egy fogoly a börtönében
örülhet. Emberi étellel tartották, emberi szót beszéltek hozzá.
Kimehetett a napvilágra egész a börtöne küszöbéig. Azon a küszöbön
nem feküdt más, mint Trenk Frigyes becsületszava. – Az a
Mont-Blanc! Azon nem lehet keresztül lépni.</p>
<p>A testi szenvedések nem birták letörni életszervezetét. Ez a
szellemi tortura lassankint elsorvasztotta azt. Ágynak esett:
ideglázt kapott, halálos beteg lett, a lelki rabság miatt.</p>
<p>És ez alatt A.. Z. herczeg a saját orvosát küldte oda a
gyógyítására; rendes ápolót tartott mellette, a tulajdon asztaláról
küldte neki az ételeket; míg újra győzött az életerő a betegségen:
Trenk Frigyes ismét felgyógyult; elhagyhatta az ágyat.</p>
<p>De ez a betegség annyira elcsigázta, hogy fellábadozva alig
hasonlított hajdani magához: olyan volt, mint egy <span class=
"pagenum"><a name="Page_346" id="Page_346">-346-</a></span>
csontváz. Ha akart volna, sem gondolhatott volna a megszökésre.
Hideg volt már odakinn. Fázott a friss levegőn. Maga kérte, hogy
zárják rá a börtönajtókat.</p>
<p>Hiszen volt már egy kályhája, s a tűz egy házibarát, a kivel el
lehet beszélgetni naphosszant.</p>
<p>Most már nem gondolt egyébre, mint hogy verseket irjon s a
czinpoharakat allegoriai képekkel telekarczolja. Egyébhez nem volt
ereje. Aztán álmadozott, ábrándozott és várt.</p>
<p>Ebben a várásban tizennyolcz hónap elmult.</p>
<h2><span class="smaller">XVI. FEJEZET.</span><br />
AZ UTOLSÓ KISÉRLET.</h2>
<p>Tizennyolcz hónap telt el a várakozásban! Félév híján tíz év
mult már, hogy Trenk Frigyest élve eltemették.</p>
<p>Télen rázárták a börtönajtókat, nyáron nyitva hagyták. A tisztek
odajártak hozzá nézni, hogy rajzolja vésővel a czikornyákat a
kehelyre. Meghallgatták a szatiráit, s azokból egész könyvet irt:
gúnyolta a czopfot, meg a rozáriumot, az udvaronczokat, meg a
fiskálisokat.</p>
<p>Egy őszi napon reggel ismét kinyitották az ajtait; de csak
azért, hogy egy óra mulva megint bezárják. De azért a börtön
ablakán keresztül is betört hozzá a nagy város beszéde. A harangok
beszéltek egymással, versenyzett velük a trombitarecsegés,
dobpörgés, belebömböltek az ágyuk, a sortüzelés. Frigyes megértette
az óriások beszédét. Valami nagy halott van Magdeburgban.</p>
<p>Nemsokára megtudta azt. A vizsgálótiszt, a ki délben érkezett a
börtönbe, azzal nyitott be hozzá:</p>
<p>– Bajtárs, visszahoztam a becsületszavadat. A herczeget most
temettük el. Ezentúl zárva a börtönöd. Tudod a többit.</p>
<p>Tudta a többit. <span class="pagenum"><a name="Page_347" id=
"Page_347">-347-</a></span></p>
<p>Most már fel volt szabadítva, hogy folytassa a menekülési
munkáját.</p>
<p>Az új kormányzó is emberséges ember volt (Reichman). Megengedte
Frigyesnek, hogy hirlapokat olvasson. Azokból megtudta, hogy
Erzsébet czárnő meghalt, utódja, Péter czár, fordított az orosz
politikán s békekötésre ösztönzé a harczoló feleket. Mind a kettő
ki volt már merülve s adósságokba sülyedve.</p>
<p>De Trenk Frigyesnek a béke sem hozott szabadulást.</p>
<p>Leggonoszabb ellenségei Bécsben voltak. Azok, a kik még a
megmaradt Trenk-féle örökséget kezelték s azt is el akarták
harácsolni. Ezek a dögkeselyük!</p>
<p>Trenk Frigyes újra felbontá a börtöne padlatát, kiszedte a
téglákat, a mikkel a borzlyuka be volt falazva s ott találta az
első csatornát, melyen keresztül ki akart törni, rátalált az
eszközeire, pisztolyára és aranyaira is.</p>
<p>Segítségére volt ezuttal a vaskályhája. A börtönének hármas
rétegü deszkapadlata volt, azokból a két alsót kifürészelte, s azt
darabonként elégette a kályhában, az így támadt üregben aztán
elrejtheté a homokot, a mit a csatorna folytatásában kivájt; nem
kellett annak az eltávolításával bajlódnia.</p>
<p>Egyszer azonban majd rajtavesztett ezen a munkán.</p>
<p>Mikor már annyira haladt a föld alatti csatornájával, hogy a
bástyának a külső faláig eljutott, annak az alapzatából egy nagy kő
levált s elzárta a háta mögött a visszatérés útját.</p>
<p>Elevenen volt eltemetve!</p>
<p>Előtte állt a legrettenetesebb halál: a föld alatt
megfulladás.</p>
<p>E kétségbeejtő helyzetben sem hagyta el a lelki ereje.</p>
<p>Legelső feladata volt a csatornát annyira kitágítani, hogy
megfordulhasson benne. De a kivájt homokkal megint csak az eddig
tört rést zárta be, úgy, hogy folyvást az arczával túrta a
földet.</p>
<p>Ez alatt a bezárt üregben úgy fölemészté a levegőt, hogy
<span class="pagenum"><a name="Page_348" id=
"Page_348">-348-</a></span> fuldokolni kezdett. A homokot harapta
kínjában, abban még volt valami éltető lég.</p>
<p>Végre meg tudott fordulni a borzlyukában. De akkor még csak az
útját elzáró nagy kőig jutott el.</p>
<p>Azt visszaemelni a helyére, a honnan leesett, lehetetlen volt,
sőt attól is lehetett félni, hogy még több kő is hegyibe esik.</p>
<p>Hát neki kellett fogni az emberölő munkának.</p>
<p>A fullasztó légben gödröt ásni a kő alá, s ezt abba
lesülyeszteni.</p>
<p>Elájult, meg újra föléledt s kaparta tovább a földet. De a
mennyit a kő alul kivájt, annyival magát temette be. A homok az
ajkáig ért, mint a hullám a vízben uszónak.</p>
<p>A mint végre a kő megcsúszott, legalább friss levegő jött be a
nyiláson. (A milyen friss levegő van a föld alatt.)</p>
<p>Hosszú ideig tartó keserves munka után annyira vitte, hogy a
nagy követ belehúzhatta az ásott gödörbe s azon keresztül ismét
átbujhatott a csatornába. Sietett kimászni belőle.</p>
<p>Mikor a börtönébe visszakerült, úgy üdvözölte azt a szomorú
odut, mint a paradicsomot. Leveté magát a padlatába helyezett
sírkövére és megcsókolta. A sírjából kimenekült halott áldotta
sírkövét, hogy megcsókolhatja az abba vésett nevét.</p>
<p>S ott elnyomta a fáradság, a kín, elalélt.</p>
<p>Nappal volt már. Ha föl nem ébred délig, a vizsgáló tiszt itt
találja a felnyitott üreget, minden el lesz árulva.</p>
<p>Jó szerencse, hogy volt egy jótevője, a ki fölébreszté, a heves
köhögés. A bűzös légben megkínozott tüdő nem engedte soká
aludni.</p>
<p>Akkor aztán, a nagy köhögés, krákogás közepette elvégzé a
rejtegető munkát, helyre illeszté a kivágott pallót s ágyára veté
magát.</p>
<p>A felügyelők ott találták lázban és fuldokolva.</p>
<p>Még is folytatta a munkát. Ismét visszatért abba a rettenetes
<span class="pagenum"><a name="Page_349" id=
"Page_349">-349-</a></span> üregbe, a hol már egyszer egy élve
eltemetett kínjait átszenvedte.</p>
<p>De elébb azt a veszélyes pontot, a honnan az alapkövek
lehullhattak, a börtöne alsó padlójából kifürészelt deszkákkal
felpóckolta.</p>
<p>Ez alatt megköttetett a béke Hubertsburgban. A harczoló felek
hadi foglyaikat kicserélték. Frigyes hallhatta a csillagsánczban
elhelyezett horvátok vig danolását a börtön ablakán kereszül. Az ő
börtöne azonban zárva maradt. Senki sem vette figyelembe, hogy ő is
Mária Therézia dragonyos kapitánya.</p>
<p>És az alatt, a míg Trenk Frigyes ásta a föld alatti csatornát,
hogy börtönéből kiszabaduljon, egy más élő lény meg egy ellenkező
lyukat furt, mely az ő börtönébe vezetett: egy kis egér.</p>
<p>Két éven át volt ez a parányi állat Frigyes állandó lakótársa,
mulattatója, a ki ott tánczolt a térdein, a tenyeréből evett, a
füttyentésére előjött a lyukából.</p>
<p>Ha indusok volnánk, a kik a lélekvándorlásban hisznek, azt
kellene elfogadnunk, hogy a kis állatkában a szép Jelvira lelke
lakott, a ki szerelmesét ily alakban jött fölkeresni.</p>
<p>Frigyes csak minden harmadnap folytatta az aknázást, a közbe eső
éjszakát pihenésre kellett fordítania. Az ilyen «otthon» töltött
éjszakákon az egérke folyton ott szaladgált a börtönében s
rágicsálta az ajtaját, mintha ő akarná azt a fogoly számára
keresztülfurni.</p>
<p>Egy éjjel az őrök figyelmessé lettek a rágicsálásra s jelentést
tettek róla az őrnagynak.</p>
<p>A tiszt azonnal sietett a porkolábbal Frigyes börtönébe.</p>
<p>Az ajtó alja csakugyan keresztül volt furva, a fürészpor
nagyságu forgácsok ott hevertek.</p>
<p>– Mit csinált ön itt? kérdezé az őrnagy.</p>
<p>– Én nem. Hanem az egér.</p>
<p>– Hát honnan jön ide az egér?</p>
<p>– Én nem tudom. <span class="pagenum"><a name="Page_350" id=
"Page_350">-350-</a></span></p>
<p>Nosza rögtön kőmüvest, lakatost hivattak, összevissza kutatták a
börtön minden zegét-zugát: nem találták meg az egérlyukat. De
sokkal nevezetesebb az annál, hogy Frigyes aknanyilását sem
találták meg, a mire az egér könnyen rávezethette volna őket.</p>
<p>Uj emberek voltak mind. Az eddigi ismerős arczokat mások válták
fel. A néphad tisztei helyett, a kik már meg voltak Trenk által
nyerve, rendes katonák jöttek, a kik még nem tudtak semmit a
fogolynak tiz év óta tett szökési kisérleteiről.</p>
<p>Trenk Frigyes kinevette őket a kutatásukkal.</p>
<p>Egyszer aztán egyet füttyentett s arra rögtön előugrott az
egérke s felfutott a vállára. Ott volt elbujva az ágya
szalmájában.</p>
<p>Frigyes könyörgött az őrnagynak, hogy ne pusztítsák el az
egérkét.</p>
<p>Az őrnagy azt igérte neki, hogy haza fogja vinni a feleségének,
s azzal zsebkendőbe takarta a piczinyke lázadót s elvitte magával
az őrszobába.</p>
<p>Ott kibocsátá az asztalra, hogy majd a tiszttársak előtt
produkálja a kis szörnyeteget. Ez azonban egyszerre leugrott a
földre s úgy elbujt az őrszobában, hogy semmi hajszolással nem
birták előteremteni.</p>
<p>Másnap, mikor az őrnagy a porkolábbal együtt jött a börtönt
megvizsgálni, hát már akkor a kis egér megint ott volt Trenk
Frigyesnek a vállán.</p>
<p>Hogyan tudott az őrszobából észrevétlenül ide osonni? azt nem
találta ki senki.</p>
<p>Az őrnagy azután ezuttal egyenesen hazavitte a bohókás állatot a
feleségéhez. Az kaliczkába tette, diót, marczipánt adott neki. De a
kis egér nem evett semmit s három nap mulva bevégezte egér-életét.
Valószinüleg ismét visszaköltözött egy szép dauriai princeszbe.
Elég annak egy egérke-lélek! Mit csinálna egy oroszlán
lelkével?</p>
<p>Egy napon tűzveszély támadt a városban: a napos őrnagy
kötelessége volt, a csapatjával a vész helyszinére <span class=
"pagenum"><a name="Page_351" id="Page_351">-351-</a></span> sietni:
a Trenk börtönkulcsait rábizta egy hadnagyára. Délben az jött el a
börtönvizsgálatra.</p>
<p>Mikor a porkoláb s a tisztogató fegyencz eltávozott, a tiszt
hátramaradt.</p>
<p>Mikor egyedül voltak a börtönben, a hadnagy maga ajánlotta fel
Frigyesnek, hogy miként Schell a glatzi fogságból, kész vele együtt
megszökni a magdeburgi csillagsánczból. Ő neki úgy is dezertálni
kell az adósságai miatt, a mik a fején túlnőttek.</p>
<p>Frigyes rögtön átadott a czimborának ötven aranyat.</p>
<p>Ezzel az meg volt nyerve.</p>
<p>Szó sem volt a földalatti csatornán keresztülbujásról. A terv
sokkal egyszerübb volt.</p>
<p>A czimbora csináltat a városban egy lakatossal négy hasonló
kulcsot, a minőkkel az ő börtöne lakatjai nyílnak. Ezeket
megkaphatja az alatt, a mig az őrnagy Walrabénál, egy foglyul
bezárt, de gazdagon ellátott tábornagynál ebédel.</p>
<p>Azon a napon, a melyen az őrnagy hazamegy a feleségéhez a
városba, a hadnagy az őrségen levő granátosokat különféle
megbizásokkal kiküldözi a csillagsánczból.</p>
<p>Akkor odajön a börtönéhez a jóbarát; a két őrtálló granátosnak
azt parancsolja, hogy menjenek be a fogoly börtönébe, az ágyát
kihozni.</p>
<p>Ekkor Frigyes, a mig a két katona az ágygyal piszmog, hirtelen
kiugrik a börtönből, rájuk csapja az ajtót, a kulcsot elfordítja a
zárban. Azután a másik három ajtót is belakatolja s azzal a
csillagsáncz kapuján kifut a hadnagygyal együtt; ott vár rájuk két
fölnyergelt paripa: fél óra mulva túl vannak a porosz határon.
<span class="pagenum"><a name="Page_352" id=
"Page_352">-352-</a></span></p>
<h2><span class="smaller">XVII. FEJEZET.</span><br />
A LÉLEKTANI BILINCS.</h2>
<p>Tehát minden békót, bilincset, lánczot le tudott már vetni
magáról Trenk Frigyes; ki tudott nyitni minden závárt, lakatot;
előtte állt a szabadulás utja, tárva-nyitva. Csak az alkalmas napot
kellett bevárnia.</p>
<p>Csak egyet nem tudott levetni, saját lelkének a
skrupulusait.</p>
<p>Hát aztán mi fog történni vele, ha innen megszökhetik?</p>
<p>Oroszországba nem mehet. Nincs már ott se Erzsébet czárnő, se
Bestuseff kanczellárnő: senki a régi pártfogói közül. A tiz évi
börtönélet nem arra való volt, hogy délczeg alakjának varázsát
növelje. Nem lehet azt a diadalutat már folytatni, a miben ily
szörnyü hézag szakadt.</p>
<p>Vagy hát Bécsbe menjen vissza? Halálos ellenségei közé: a kapzsi
irigyek, a birtokain osztozó főurak, az üldöző papok, a gyanakodó
ügyvédek, a lenéző katonák, a furfangos diplomaták világába, a hol
őt mindenki veszedelmes elmeháborodottnak tekinti s a hol
elébb-utóbb valóságos őrültté kell lennie?</p>
<p>Legjobb esetben ott lesz Kecskemét. Testhizlaló
egyhanguságával!</p>
<p>Aztán feltünt előtte a jövendő ragyogóbb képe.</p>
<p>Ha össze lehetne azt kötni a legfényesebb multtal, a mikor még
hazája szolgálatában hordozta fegyverét! Ha ki lehetne engesztelni
Frigyes királyt, a kinek már a kortársak a «nagy» melléknevet
adtak! Ha meg lehetne őt győzni törhetetlen hűsége felől! Hisz tiz
esztendő a sírban csak elég egy halottnak, hogy mint uj ember
támadjon fel egy uj életre!</p>
<p>Valami vakmerő gondolatja támadt.</p>
<p>Most, mikor már a megszökésre kétféle ut is nyilt <span class=
"pagenum"><a name="Page_353" id="Page_353">-353-</a></span> előtte,
arra határozta el magát, hogy önként felfedezi a tervezett
merényletet; még pedig a nehezebbiket. A föld alatti utat.</p>
<p>Czimborájától értesült felőle, hogy a Braunschweigi herczeg
Magdeburgban időzik, – az ő régi jóakarója.</p>
<p>A vizsgáló őrnagynak ekkor azt mondá:</p>
<p>– Kérem, őrnagy ur: én megtudtam, hogy a nagylelkű Ferdinand,
Braunschweigi herczeg jelenleg Magdeburgban van; ő énnekem
jóakaróm, régi pártfogóm. Legyen szives őrnagy ur a herczegnek
átadni ezt az izenetemet. Tüzzön ki a herczeg tetszése szerint egy
napot, a melyen én, az általa választott órában, fényes nappal
előtte megjelenjek, a bergeni kolostor kapuja előtt, lóháton,
karddal az oldalomon: és csak azért, hogy ezt a kardomat az én
királyom a «Nagy» Frigyes szolgálatára felajánljam.</p>
<p>Az őrnagy retteneteset bámult.</p>
<p>– Megbolondult ön, Trenk?</p>
<p>– No csak mondja ön el ezt az izenetemet Ferdinand herczegnek.
Komolyan beszélek. Én innen akkor török ki, a mikor akarok.</p>
<p>Az őrnagy eltávozott s néhány óra mulva visszatért a
kormányzóval és több főtiszttel együtt.</p>
<p>– Közöltük önnek az izenetét a herczeggel. Serenissime azt
válaszolja önnek, hogy ha ön képes lesz azt megtenni, a mire
fogadkozik, biztositja önt nem csak a pártfogásáról, de a király
kegyelméről is.</p>
<p>– No hát tessék kitüzni a találkozás napját és óráját.</p>
<p>– Ne bolondozzon ön Trenk. Monda a kormányzó. A mire ön
fogadkozik, az tiszta lehetetlenség. Ha nem elég önnek a börtön
őrsége, beállítunk a csillagsánczba egy regementet. Innen ki nem
bujhatik. És ha még is sikerülne önnek, minden erős rendszabály
daczára ebből a börtönből kitörni, az olyan arczulcsapás volna mi
nekünk mindnyájunknak, a kik az őrizetével meg vagyunk bizva, hogy
azt a király nekünk nem engedné el. Önt kegyébe fogadhatná; de mink
esnénk ki a kegyéből. Legyen önnek <span class="pagenum"><a name=
"Page_354" id="Page_354">-354-</a></span> esze. Ha csakugyan képes
ön ezekből a bilincsekből magát kiszabadítani, ebből a tömlöczből
kitörni, elég ha ön felfedezi előttünk annak az utját, módját: nem
szükség azt végrehajtania s előljáróit felcsufolni vele. Én jót
állok róla, hogy ön kegyelmet kap. Ön ismer engem. Reichman
tábornok szavával nem játszott soha.</p>
<p>– S tábornok ur szavát adja nekem, hogy ha a szökésem
lehetőségét bebizonyítom, szabadságomat visszanyerem?</p>
<p>– Katonai becsületszavamat kötöm le rá s birom ehhez a herczeg
beleegyezését.</p>
<p>– Az ön katonai szava nekem szentirás! – szólt Trenk Frigyes. No
hát nézzenek ide az urak!</p>
<p>S azzal egyenkint lehuzogatta a bilincseket a kezeiről, a
békókat a lábairól s láncostul odadobta az urak lábaihoz.</p>
<p>Azután előhuzogatta a padlóból a vésőket. A kettévágott
padlódeszka hasadékából eltávolította a kenyérragacsot, mely azt
észrevehetlenné tette s azzal kiemelte az elvágott deszkadarabot az
üreg fölül.</p>
<p>Aztán leszállt abba az üregbe s egyenkint kiadogatta a dugaszban
tartott földvájó eszközeit, az egyenruhája darabjait, a
kardját.</p>
<p>A két pisztolyát, melyek meg voltak töltve, kilőtte az
aknába.</p>
<p>– És most fáradjanak el a tiszt urak a második számu folyosóra,
s a hol egy márvány lapot fognak találni, melynek szélein
átszürődik a lőporfüst, azt emeljék fel.</p>
<p>Két tiszt odament s bámulva látta a kékes füstöt felpárologni a
kő alól. Azt kiemelték s ott látták az akna feljáró nyilását;
harminczhét lábnyi távolban a börtönszobától. Csodálkozással
eltelve jöttek vissza ezt megállapítani. Az akna kész.</p>
<p>– De hogy akart ön kijutni a bezárt folyosóból? kérdezé a
kormányzó. Hisz annak két erősen zárt ajtaja van!</p>
<p>Ekkor aztán előadta Frigyes a folyosóajtóhoz való kulcsokat is.
<span class="pagenum"><a name="Page_355" id=
"Page_355">-355-</a></span></p>
<p>Onnan aztán csak egy ugrás kell s kinn van a sánczokon
kivül.</p>
<p>A kormányzó kezét nyujtá Frigyesnek.</p>
<p>– Ön igazat mondott. Meggyőzött bennünket. Most már nincs
szüksége az aknájára, kijöhet, az ajtón keresztül. Öltse fel az
egyenruháját.</p>
<p>Trenk Frigyest a hideg lelte ideges felindulásában, mikor a
szurtos rabdaróczot levetheté s ujra felöltheté a tiszti
egyenruhát.</p>
<p>Azzal karonfogva kivezették a börtönéből. Átvitték a felügyelő
tiszt szobájába, a hol a tisztek mind siettek neki gratulálni.</p>
<p>Estefelé a kormányzó is odajött, pompás vacsorát adott az egész
társaságnak: számos poharat üritettek Trenk Frigyes szerencsés
megszabadulására. Az volt a boldogabb, a ki barátságot köthetett
vele.</p>
<p>Egy hétig tartott a vigasság. Az egész garnizonból alig volt már
tiszt, a ki Trenkkel együtt ne lakomázott volna. Csak az a bizonyos
czimbora, a ki a szökésre összebeszélt vele, látszott őt kerülni.
Egyszer mégis, mikor keresztül ment a szobán, odasugott
Frigyesnek:</p>
<p>– Szegény bolond, te ugyan pórul jártál.</p>
<p>Nyolczadnapra aztán megint odajött hozzá a kormányzó, ismét
karonfogta, visszavezette a börtönébe. Az most már deszkapadló
helyett szép nagy gránitkoczkákkal volt kikövezve.</p>
<p>– No most próbáljon ön már innen kitörni.</p>
<p>És aztán ismét lehuzták róla a tiszti egyenruhát, feladták rá a
régi szurtos daróczot; békót csak az egyik lábára vertek, de az
olyan vastag volt, s minden lánczszeme olyan tömör, hogy azt át nem
fürészelheté.</p>
<p>Trenk Frigyes dühöngött: «hát ez a katonai becsületszó?»</p>
<p>A szeme közé nevettek. Mentül jobban szidta a tiszteket, annál
jobban nevettek a dühösködésén; csak a várparancsnok türte
nyugodtan a szidalmait: «legyen ön jó reménységben: minden jóra
fordulhat még». <span class="pagenum"><a name="Page_356" id=
"Page_356">-356-</a></span></p>
<p>Azzal magárahagyták.</p>
<p>Trenk Frigyesnek most már a lelke volt megtörve. Elhagyta a
hite. Buskomor lett, nem irt, nem karczolt többet; ült
mozdulatlanul az ágyán, folyvást egy pontra bámulva: arra a kis
lyukra a börtön ajtaján, melyet azon a kis egér rágott. És arra
gondolt, hogy az egérnek is van lelke, nemcsak az embernek: talán
magasabb is, nemesebb is, mint némely embernek. Nem merte leirni:
nehogy megégessék ezért a blaszfémiáért.</p>
<p>Hiszen csak játék volt, a mit most vele üztek: egy királyi
alaknak a játéka, a ki meg akara mutatni, hogy milyen hatalma van
egy urnak – a kutyája fölött, a kit meg kell korbácsolni, bezárni,
koplaltatni, a mig annyira idomul, hogy lefekszik az eléje dobott
csont mellé s addig nem kapja be, a mig azt nem mondja neki az ura:
«szabad!»</p>
<p>Őrangyala, bűntársa, a hajdan szép herczegasszony, kiimádkozta
már egykori kedvesének szabadságát felséges bátyauránál.
Gyászruháját ott koptatta a hatalmas ur előtt, térdein csuszva
utána.</p>
<p>– Legyen szabad; de kapjon még egy leczkét!</p>
<p>Az a leczke volt az egyheti reménykedés, pajtáskodás, lakmározás
után a gránitbörtönbe visszatérés.</p>
<p>Karácson estéje volt, (milyen gyöngéd figyelem!) mikor a
szokatlan órában a börtön zárai ismét csörömpöltek. («Mit hoz a kis
Jézus?»)</p>
<p>A kormányzó lépett be a fogolyhoz, kiséretében sok tiszt, a
kiknek az arczán őszinte öröm tündöklött.</p>
<p>– Édes Trenk! Mondá Reichman. Jó hirt hozok önnek karácsony
estére. Ő felsége a király elrendelte, hogy önnek a bilincsei
levétessenek és más szobát kapjon.</p>
<p>De Frigyes annál többet olvasott az arczokról.</p>
<p>– Mondja ön ki egyenesen! Szabad vagyok! Nem fogok megbolondulni
az örömtől.</p>
<p>– Igen! Szabad vagy! Monda a parancsnok és megölelte őt. És a
többi tisztek is sorba megölelték, vigasztalták, <span class=
"pagenum"><a name="Page_357" id="Page_357">-357-</a></span> a mig a
lakatos a lábáról lefürészelte a nehéz vasat.</p>
<p>Akkor aztán átvezették a börtönéből a tiszti lakosztályba.</p>
<p>Ott le kellett neki tenni a szokásos esküt, melyet minden
szabadon bocsátott államfogoly elé szabnak: hogy fogságáért senkin
bosszut állni nem fog; hogy az ország határát többé át nem lépi,
hogy mindarról, a mi vele a börtönben történt, se mondva, se irva
semmit közzétenni nem fog és hogy semmi idegen hatalomnál se
katonai se polgári szolgálatot vállalni nem fog.</p>
<p>Ezt nevezhetni erkölcsi lenyakaztatásnak, örök fogságra
itéltetésnek! – Saját hazájába vissza nem térhet s idegen országban
nem szolgálhat. Rab marad, a mig él. De még csak beszélnie sem
szabad!</p>
<p>No de hát itt van a szép természet! Itt az Isten napja! A ki
mindent kipótol! Aztán ha emberekkel nem lehet beszélni: itt van a
papiros; a ki átveszi a gondolatjainkat; csak olvasni nem szabad
másnak, a papir jó barát: megőrzi még a ráhullott könyeinket
is.</p>
<p>Trenk Frigyes előkereste még a börtöne ajtajában elrejtett
aranyait, s azokat kiosztá a börtönőrei közt; nagyobb részét átadta
Gefhart özvegyének, meg annak a nőnek, a kinek a férje ő miatta
öngyilkossá lett.</p>
<p>Frigyes király nagylelküsége annyira ment, hogy a szabadon
bocsátott fogolynak háromszáz aranyat küldött Schlieben gróf által,
a ki a kegyelmi levelet is meghozta a számára. Ugyanannak kellett
őt elkisérni Prágáig.</p>
<p>Frigyes rögtön uj egyenruhát varratott magának, a mit a szabónak
karácsony éjszakáján kellett elkészíteni, hogy másnap a
látogatásokat teljes parádéban fogadhassa. Templom után valamennyi
törzstiszt mind odajött hozzá gratulálni: ölelték, csókolták.</p>
<p>Mikor az uj egyenruhájában odaállt a tükör elé, ismét
kiborotvált arczczal, maga is meg volt elégedve magával. Tiz évi
börtönélet, büzös lég, földalatti aknavájás, éhezés, <span class=
"pagenum"><a name="Page_358" id="Page_358">-358-</a></span>
nyavalya, lelki gyötrelem nem birta megtörni életerejét. Még mindig
szép férfi volt.</p>
<p>Szabad volt neki sétát tenni – a városon kivül, a szép hóban.
Milyen derék dolog az a hó! Hogy ropog az embernek a lába alatt!
Tiz évig bezzeg nem ropogott. Csak az ajtó kilincsén látta a
zuzmarát.</p>
<p>De a városba nem volt szabad bemennie. Az népcsődületet okozott
volna. Csak kivülről látta Magdeburgot, a hol tiz esztendeig
feküdt.</p>
<p>Aztán következett a búcsúlakoma, víg adomák, felköszöntők. A
lakoma végeztével előállt a négylovas hintó, abba felültették
Trenket, Schlieben melléje ült. Szabad volt neki egyet dalolni, a
népszerü adagiót: «So lebe wohl, du stilles Haus!» – Isten hozzád,
te csendes ház! Busan tekintek vissza rád. Csak benned lehettem
boldog. Azért rád visszagondolok.</p>
<p>Azt mondja, hogy sirt, mikor a börtönétől megvált.</p>
<p>A börtönből kiszabadulásával megszünt Trenk regényalak
lenni.</p>
<p>Ezentul már csak egy világtól elmaradt nyughatatlan szellem, a
ki sehol sem találja helyét, szétszakított életét nem tudja
összekötni többé. Régi pártfogói elmultak, régi ideáljai
megvénültek, őt magát a rokkantak sorába helyezték. Kinevezték
nyugalmazott főstrázsamesternek extra statum. Mária Terézia hűsége
és szenvedései jutalmául kifizetteté neki tiz év alatt elmaradt
századosi fizetését; de a Trenk Ferencz-féle örökséget csak azon
föltétel alatt adatta vissza, ha a kezelő uraságokat fölmenti
minden számadás alól. Azon aztán vesz magának egy földbirtokot s
éldegél csendesen, mint középbirtokos uracska. Közben verses és
prózai műveket ir, azokat a könyvárusok megveszik s kiadják
németül, francziául. Sok poétai erő, filozofi világnézet
nyilatkozik bennük. Az életirását szép aczélmetszetekkel
illusztrálva adták ki Párisban.</p>
<p>Még egyszer feléje fordítá kegyelmes arczát a királynő,
felhivatva őt magához Bécsbe. Meg akarta Trenk Frigyesnek
<span class="pagenum"><a name="Page_359" id=
"Page_359">-359-</a></span> a szerencséjét alapitani véglegesen:
egy gazdag házasságkötés által. Előkelő udvarhölgy: grófi özvegy;
ötvenezer forint évi jövedelemmel. Megmondta a nevét. Trenk holtra
ijedt. – Egy hetedik évtizedében járó menyasszony: rut, fösvény és
veszekedő. – Megköszönte a nagy grácziát; de nem kért belőle. A
királynő aztán elkergette maga elől.</p>
<p>S nehogy hasonló szerencse érhesse, sietett Frigyes rögtön
megházasodni: elvette az aacheni polgármester leányát s azzal aztán
élt tisztességes házasságban. Született tizenegy gyermeke. Azokat
nevelte atyai szeretettel. Első szülöttét Józsefnek keresztelteté s
keresztapául József trónörököst választá.</p>
<p>Aztán nem gondolt több hirre, dícsőségre, szép asszonyok közötti
hódításra: legfeljebb dúvadakra való hajszában gyakorolta
vitézségét, zsiványok ellen védelmezte magát: egy kicsit borral is
kereskedett, abban természetesen belevesztett, megcsalták; s a hol
csak tehette, ungorkodott a papokkal, barátokkal, azok meg ő
vele.</p>
<p>Mikor aztán már sok gyereke volt és sok könyvet megirt, akkor
még egyszer odahivatta magához a királynő s bemutattatá magának
Trenk feleségét és gyermekeit. Azok megnyerték legmagasabb
tetszését. S akkor aztán kinevezte őt a királynő – udvari
fordítójának.</p>
<p>Tehát végre valahára elérte, hogy rangfokozatot kapott az
udvarnál.</p>
<p>A legelső munka, a minek lefordítását rábizták, Beaudrand apát
egyházi szónoklatgyüjteménye volt; de azt Trenk erősen megkeverte a
saját eszméivel. Igy is tetszettek azok a királynőnek.</p>
<p>Ekkor meghalt a legszeretettebb királynő. S ezzel Trenk Frigyes
dicsőségének is vége volt. Megint visszamehetett a kis uradalmába,
birkákat nyiratni, dézsmát behajtani.</p>
<p>Nemsokára követte Mária Teréziát ellenfele, Nagy Frigyes is a
túlvilágra.</p>
<p>Utódjának trónralépte után első tettei közé tartozott az
<span class="pagenum"><a name="Page_360" id=
"Page_360">-360-</a></span> igazságtalanul üldözött Trenk Frigyest
rehabilitálni. Dekretummal szünteté meg a számüzetését s
visszaadatá elkobzott ősi birtokát.</p>
<p>Ezzel az örvendetes fordulattal végzi Trenk Frigyes az
életirását: siet nagy örömmel imádott régi hazájába vissza.</p>
<p>Már akkor hatvannégy esztendős volt.</p>
<p>S még mindig az az idealista rajongó, a ki gyermekkorában.</p>
<p>Tiz vaskos kötet munkája hirdette nagy tehetségét: ismerték
Német-, Franczia-, Angolországban. Népszerű volt a neve
mindenütt.</p>
<p>Két évig élvezhette a dicsőségét nyugalomban.</p>
<p>Ekkor kiütött a franczia forradalom.</p>
<p>És az a hatvanhat esztendős ember ott hagyta a nyugalmas házát,
családját, elment Párisba, a népszabadság mellett harczolni.</p>
<p>A girondisták voltak az ő eszményképei.</p>
<p>Robespierre aztán őtet is leguillotinoztatta a girondistákkal
együtt.</p>
<p>Nem lett volna az élete tökéletes, ha nem igy fejezte volna
be.</p>
<p>Vagy egészen máskép kellett volna neki azt elkezdeni.</p>
<p>Mikor ott állt a Herakles válaszutja sarkán: a két hivogató
géniusz előtt.</p>
<hr class="tb" />
<p>Ha Vénus olyan nagyon nem pártfogolta volna: Mars nagy embert
csinált volna belőle.</p>
<p>Sokat szeretett: – sokat szenvedett; a sors ki van
egyenlítve.</p>
<hr class="chap" />
<div class="chapter"></div>
<div class="footnotes">
<h2>Lábjegyzetek.</h2>
<div class="footnote">
<p><a name="Footnote_1" id="Footnote_1"></a> <a href=
"#FNanchor_1"><span class="label">1)</span></a> A németek így
mondják: «er liebt mich, – von Herzen, – mit Schmerzen, – ein
wenig, – gar nicht.»</p>
<p><a name="Footnote_2" id="Footnote_2"></a> <a href=
"#FNanchor_2"><span class="label">2)</span></a> A «sinkorán»
kutyákról hármas törvénykönyvünk emlékezik meg, eltiltva azoknak
tartását a földesuraknak az 1729-ki XXII. t.-czikk 9-ik §-ban, mely
magyarul így hangzik: «Hogy vetésekben vadászatok alkalmával
okozott károk elkerültessenek, senki a földes urak és nemesek közül
angol vadászkutyákat úgynevezett sinkoránokat tartani, még kevésbbé
azokkal vadászni ne merészkedjék.»</p>
<p><a name="Footnote_3" id="Footnote_3"></a> <a href=
"#FNanchor_3"><span class="label">3)</span></a> Igazában
«Loudon»-nak írják e később fénykörnyezte históriai nevet, de a
magyarok «Laudon»-nak ismerik, saját helyesirásuk szerint
kiejtve.</p>
<p><a name="Footnote_4" id="Footnote_4"></a> <a href=
"#FNanchor_4"><span class="label">4)</span></a> Tiszta puszta
logikus: tiszta puszta nagy szamár.</p>
<p><a name="Footnote_5" id="Footnote_5"></a> <a href=
"#FNanchor_5"><span class="label">5)</span></a> Koporsófödél.</p>
<p><a name="Footnote_6" id="Footnote_6"></a> <a href=
"#FNanchor_6"><span class="label">6)</span></a> Memoires de
Frederic Baron de Trenk, augmentés d’un triers, pars, M. de ***
1789.</p>
</div>
</div>
<hr class="chap" />
<div class="chapter"></div>
<p><span class="pagenum"><a name="Page_361" id=
"Page_361">-361-</a></span></p>
<h2>TARTALOM.</h2>
<h3>A KÉT TRENK.</h3>
<ul class="TOC">
<li><span class="roman">I.</span> Fejezet. A király és druszája
<span class="ralign"><a href="#Page_3">3</a></span></li>
<li><span class="roman">II.</span> Fejezet. A levágott kabátszárny
<span class="ralign"><a href="#Page_6">6</a></span></li>
<li><span class="roman">III.</span> Fejezet. «Vous sentez d’eau de
Cologne» <span class="ralign"><a href="#Page_11">11</a></span></li>
<li><span class="roman">IV.</span> Fejezet. A salto mortale
<span class="ralign"><a href="#Page_14">14</a></span></li>
<li><span class="roman">V.</span> Fejezet. A magyar Trenk
<span class="ralign"><a href="#Page_21">21</a></span></li>
<li><span class="roman">VI.</span> Fejezet. Czircze <span class=
"ralign"><a href="#Page_32">32</a></span></li>
<li><span class="roman">VII.</span> Fejezet. Ferde helyzet
<span class="ralign"><a href="#Page_75">75</a></span></li>
<li><span class="roman">VIII.</span> Fejezet. A két Trenk
szemtől-szemben <span class="ralign"><a href=
"#Page_83">83</a></span></li>
<li><span class="roman">IX.</span> Fejezet. A koronák mártyrja
<span class="ralign"><a href="#Page_88">88</a></span></li>
<li><span class="roman">X.</span> Fejezet. Juventus-ventus
<span class="ralign"><a href="#Page_94">94</a></span></li>
<li><span class="roman">XI.</span> Fejezet. A tüzkeresztség
<span class="ralign"><a href="#Page_99">99</a></span></li>
<li><span class="roman">XII.</span> Fejezet. A széna-szalma tündér
<span class="ralign"><a href="#Page_105">105</a></span></li>
<li><span class="roman">XIII.</span> Fejezet. A drága kotillyon s a
még drágább viganó <span class="ralign"><a href=
"#Page_122">122</a></span></li>
<li><span class="roman">XIV.</span> Fejezet. A diadalszekéren
<span class="ralign"><a href="#Page_134">134</a></span></li>
<li><span class="roman">XV.</span> Fejezet. A diadalszekér alatt
<span class="ralign"><a href="#Page_139">139</a></span></li>
<li><span class="roman">XVI.</span> Fejezet. A végzetes pamflet
<span class="ralign"><a href="#Page_154">154</a></span></li>
<li><span class="roman">XVII.</span> Fejezet. A nagybátyja levele
<span class="ralign"><a href="#Page_160">160</a></span></li>
<li><span class="roman">XVIII.</span> Fejezet. A börtönben
<span class="ralign"><a href="#Page_163">163</a></span></li>
<li><span class="roman">XIX.</span> Fejezet. A menekült
<span class="ralign"><a href="#Page_172">172</a></span></li>
<li><span class="roman">XX.</span> Fejezet. Potifárné asszony
<span class="ralign"><a href="#Page_191">191</a></span></li>
<li><span class="roman">XXI.</span> Fejezet. Bécs városában
<span class="ralign"><a href="#Page_201">201</a></span></li>
<li><span class="roman">XXII.</span> Fejezet. A kisértés
<span class="ralign"><a href="#Page_211">211</a></span></li>
<li><span class="roman">XXIII.</span> Fejezet. A csodatevő szent
<span class="ralign"><a href="#Page_219">219</a></span></li>
</ul>
<h3>TRENK FRIGYES.</h3>
<ul class="TOC">
<li><span class="roman">I.</span> Fejezet. Pályátlan csillag
<span class="ralign"><a href="#Page_227">227</a></span></li>
<li><span class="roman">II.</span> Fejezet. Igazi oroszosan
<span class="ralign"><a href="#Page_238">238</a></span></li>
<li><span class="roman">III.</span> Fejezet. Még az orosznál is
oroszabb <span class="ralign"><a href=
"#Page_244">244</a></span></li>
<li><span class="roman">IV.</span> Fejezet. A szerencse csillaga
<span class="ralign"><a href="#Page_247">247</a></span></li>
<li><span class="pagenum"><a name="Page_362" id=
"Page_362">-362-</a></span></li>
<li><span class="roman">V.</span> Fejezet. Szép Jelvira
<span class="ralign"><a href="#Page_252">252</a></span></li>
<li><span class="roman">VI.</span> Fejezet. A kanczellárnő
<span class="ralign"><a href="#Page_269">269</a></span></li>
<li><span class="roman">VII.</span> Fejezet. Hogyan születik a
hongyülölet <span class="ralign"><a href=
"#Page_273">273</a></span></li>
<li><span class="roman">VIII.</span> Fejezet. Keresztül-kasul a
világban <span class="ralign"><a href=
"#Page_284">284</a></span></li>
<li><span class="roman">IX.</span> Fejezet. A balsors kezdete
<span class="ralign"><a href="#Page_294">294</a></span></li>
<li><span class="roman">X.</span> Fejezet. A halott küzdelme
<span class="ralign"><a href="#Page_305">305</a></span></li>
<li><span class="roman">XI.</span> Fejezet. A szép Eszter
<span class="ralign"><a href="#Page_308">308</a></span></li>
<li><span class="roman">XII.</span> Fejezet. A családi börtön
<span class="ralign"><a href="#Page_312">312</a></span></li>
<li><span class="roman">XIII.</span> Fejezet. A halál országába –
oda és vissza <span class="ralign"><a href=
"#Page_318">318</a></span></li>
<li><span class="roman">XIV.</span> Fejezet. Uj kisérletek
<span class="ralign"><a href="#Page_322">322</a></span></li>
<li><span class="roman">XV.</span> Fejezet. A lélek, a ki nem
fogoly <span class="ralign"><a href="#Page_338">338</a></span></li>
<li><span class="roman">XVI.</span> Fejezet. Az utolsó kisérlet
<span class="ralign"><a href="#Page_346">346</a></span></li>
<li><span class="roman">XVII.</span> Fejezet. A lélektani bilincs
<span class="ralign"><a href="#Page_352">352</a></span></li>
</ul>
<p class="center">FRANKLIN-TÁRSULAT NYOMDÁJA.</p>
<hr class="chap" />
<div class="chapter"></div>
<div class="transnote">
<p class="center"><span class="caption">Javítások.</span></p>
<p>Az eredeti szöveg helyesírásán nem változtattunk.</p>
<p>A nyomdai hibákat javítottuk. Ezek listája:</p>
<table class="Javítások">
<tr>
<td class="tdr"><a href="#Page_35">35</a></td>
<td>Csakkogy</td>
<td>Csakhogy</td>
</tr>
<tr>
<td class="tdr"><a href="#Page_60">60</a></td>
<td>felhatatmazást</td>
<td>felhatalmazást</td>
</tr>
<tr>
<td class="tdr"><a href="#Page_60">60</a></td>
<td>hírtelen</td>
<td>hirtelen</td>
</tr>
<tr>
<td class="tdr"><a href="#Page_76">76</a></td>
<td>elszakadt ulán</td>
<td>elszakadt után</td>
</tr>
<tr>
<td class="tdr"><a href="#Page_137">137</a></td>
<td>tísztjeinek</td>
<td>tisztjeinek</td>
</tr>
<tr>
<td class="tdr"><a href="#Page_143">143</a></td>
<td>Otvenhárom</td>
<td>Ötvenhárom</td>
</tr>
<tr>
<td class="tdr"><a href="#Page_146">146</a></td>
<td>visszaküldhetem.</td>
<td>visszaküldhetem.»</td>
</tr>
<tr>
<td class="tdr"><a href="#Page_218">218</a></td>
<td>kifizetem.</td>
<td>kifizetem».</td>
</tr>
<tr>
<td class="tdr"><a href="#Page_230">230</a></td>
<td>On még</td>
<td>Ön még</td>
</tr>
<tr>
<td class="tdr"><a href="#Page_245">245</a></td>
<td>gazda-eldugta</td>
<td>gazda, eldugta</td>
</tr>
<tr>
<td class="tdr"><a href="#Page_274">274</a></td>
<td>kiv gták</td>
<td>kivágták</td>
</tr>
<tr>
<td class="tdr"><a href="#Page_275">275</a></td>
<td>On egy</td>
<td>Ön egy</td>
</tr>
<tr>
<td class="tdr"><a href="#Page_309">309</a></td>
<td>alkalm val</td>
<td>alkalmával</td>
</tr>
<tr>
<td class="tdr"><a href="#Page_311">311</a></td>
<td>Oltözzék fel</td>
<td>Öltözzék fel</td>
</tr>
<tr>
<td class="tdr"><a href="#Page_314">314</a></td>
<td>O felségének</td>
<td>Ő felségének</td>
</tr>
<tr>
<td class="tdr"><a href="#Page_317">317</a></td>
<td>önnyedén kinyilt</td>
<td>könnyedén kinyilt</td>
</tr>
<tr>
<td class="tdr"><a href="#Page_343">343</a></td>
<td>Ont a</td>
<td>Önt a</td>
</tr>
<tr>
<td class="tdr"><a href="#Page_350">350</a></td>
<td>mindén zegét-zugát</td>
<td>minden zegét-zugát</td>
</tr>
<tr>
<td class="tdr"><a href="#Page_353">353</a></td>
<td>Ont kegyébe</td>
<td>Önt kegyébe</td>
</tr>
<tr>
<td class="tdr"><a href="#Page_355">355</a></td>
<td>Oltse fel</td>
<td>Öltse fel</td>
</tr>
<tr>
<td class="tdr"><a href="#Page_358">358</a></td>
<td>aszélmetszetekkel</td>
<td>aczélmetszetekkel</td>
</tr>
<tr>
<td class="tdr"><a href="#Page_361">361</a></td>
<td>Juventns</td>
<td>Juventus</td>
</tr>
<tr>
<td class="tdr"><a href="#Page_362">362</a></td>
<td>kisértetek</td>
<td>kisérletek</td>
</tr>
<tr>
<td class="tdr"><a href="#Page_362">362</a></td>
<td>utolsó kisértet</td>
<td>utolsó kisérlet</td>
</tr>
</table>
</div>
<div style='display:block; margin-top:4em'>*** END OF THE PROJECT GUTENBERG EBOOK A KÉT TRENK; TRENK FRIGYES ***</div>
<div style='text-align:left'>

<div style='display:block; margin:1em 0'>
Updated editions will replace the previous one&#8212;the old editions will
be renamed.
</div>

<div style='display:block; margin:1em 0'>
Creating the works from print editions not protected by U.S. copyright
law means that no one owns a United States copyright in these works,
so the Foundation (and you!) can copy and distribute it in the United
States without permission and without paying copyright
royalties. Special rules, set forth in the General Terms of Use part
of this license, apply to copying and distributing Project
Gutenberg&#8482; electronic works to protect the PROJECT GUTENBERG&#8482;
concept and trademark. Project Gutenberg is a registered trademark,
and may not be used if you charge for an eBook, except by following
the terms of the trademark license, including paying royalties for use
of the Project Gutenberg trademark. If you do not charge anything for
copies of this eBook, complying with the trademark license is very
easy. You may use this eBook for nearly any purpose such as creation
of derivative works, reports, performances and research. Project
Gutenberg eBooks may be modified and printed and given away--you may
do practically ANYTHING in the United States with eBooks not protected
by U.S. copyright law. Redistribution is subject to the trademark
license, especially commercial redistribution.
</div>

<div style='margin:0.83em 0; font-size:1.1em; text-align:center'>START: FULL LICENSE<br />
<span style='font-size:smaller'>THE FULL PROJECT GUTENBERG LICENSE<br />
PLEASE READ THIS BEFORE YOU DISTRIBUTE OR USE THIS WORK</span>
</div>

<div style='display:block; margin:1em 0'>
To protect the Project Gutenberg&#8482; mission of promoting the free
distribution of electronic works, by using or distributing this work
(or any other work associated in any way with the phrase &#8220;Project
Gutenberg&#8221;), you agree to comply with all the terms of the Full
Project Gutenberg&#8482; License available with this file or online at
www.gutenberg.org/license.
</div>

<div style='display:block; font-size:1.1em; margin:1em 0; font-weight:bold'>
Section 1. General Terms of Use and Redistributing Project Gutenberg&#8482; electronic works
</div>

<div style='display:block; margin:1em 0'>
1.A. By reading or using any part of this Project Gutenberg&#8482;
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement. If you do not agree to abide by all
the terms of this agreement, you must cease using and return or
destroy all copies of Project Gutenberg&#8482; electronic works in your
possession. If you paid a fee for obtaining a copy of or access to a
Project Gutenberg&#8482; electronic work and you do not agree to be bound
by the terms of this agreement, you may obtain a refund from the person
or entity to whom you paid the fee as set forth in paragraph 1.E.8.
</div>

<div style='display:block; margin:1em 0'>
1.B. &#8220;Project Gutenberg&#8221; is a registered trademark. It may only be
used on or associated in any way with an electronic work by people who
agree to be bound by the terms of this agreement. There are a few
things that you can do with most Project Gutenberg&#8482; electronic works
even without complying with the full terms of this agreement. See
paragraph 1.C below. There are a lot of things you can do with Project
Gutenberg&#8482; electronic works if you follow the terms of this
agreement and help preserve free future access to Project Gutenberg&#8482;
electronic works. See paragraph 1.E below.
</div>

<div style='display:block; margin:1em 0'>
1.C. The Project Gutenberg Literary Archive Foundation (&#8220;the
Foundation&#8221; or PGLAF), owns a compilation copyright in the collection
of Project Gutenberg&#8482; electronic works. Nearly all the individual
works in the collection are in the public domain in the United
States. If an individual work is unprotected by copyright law in the
United States and you are located in the United States, we do not
claim a right to prevent you from copying, distributing, performing,
displaying or creating derivative works based on the work as long as
all references to Project Gutenberg are removed. Of course, we hope
that you will support the Project Gutenberg&#8482; mission of promoting
free access to electronic works by freely sharing Project Gutenberg&#8482;
works in compliance with the terms of this agreement for keeping the
Project Gutenberg&#8482; name associated with the work. You can easily
comply with the terms of this agreement by keeping this work in the
same format with its attached full Project Gutenberg&#8482; License when
you share it without charge with others.
</div>

<div style='display:block; margin:1em 0'>
1.D. The copyright laws of the place where you are located also govern
what you can do with this work. Copyright laws in most countries are
in a constant state of change. If you are outside the United States,
check the laws of your country in addition to the terms of this
agreement before downloading, copying, displaying, performing,
distributing or creating derivative works based on this work or any
other Project Gutenberg&#8482; work. The Foundation makes no
representations concerning the copyright status of any work in any
country other than the United States.
</div>

<div style='display:block; margin:1em 0'>
1.E. Unless you have removed all references to Project Gutenberg:
</div>

<div style='display:block; margin:1em 0'>
1.E.1. The following sentence, with active links to, or other
immediate access to, the full Project Gutenberg&#8482; License must appear
prominently whenever any copy of a Project Gutenberg&#8482; work (any work
on which the phrase &#8220;Project Gutenberg&#8221; appears, or with which the
phrase &#8220;Project Gutenberg&#8221; is associated) is accessed, displayed,
performed, viewed, copied or distributed:
</div>

<blockquote>
  <div style='display:block; margin:1em 0'>
    This eBook is for the use of anyone anywhere in the United States and most
    other parts of the world at no cost and with almost no restrictions
    whatsoever. You may copy it, give it away or re-use it under the terms
    of the Project Gutenberg License included with this eBook or online
    at <a href="https://www.gutenberg.org">www.gutenberg.org</a>. If you
    are not located in the United States, you will have to check the laws
    of the country where you are located before using this eBook.
  </div>
</blockquote>

<div style='display:block; margin:1em 0'>
1.E.2. If an individual Project Gutenberg&#8482; electronic work is
derived from texts not protected by U.S. copyright law (does not
contain a notice indicating that it is posted with permission of the
copyright holder), the work can be copied and distributed to anyone in
the United States without paying any fees or charges. If you are
redistributing or providing access to a work with the phrase &#8220;Project
Gutenberg&#8221; associated with or appearing on the work, you must comply
either with the requirements of paragraphs 1.E.1 through 1.E.7 or
obtain permission for the use of the work and the Project Gutenberg&#8482;
trademark as set forth in paragraphs 1.E.8 or 1.E.9.
</div>

<div style='display:block; margin:1em 0'>
1.E.3. If an individual Project Gutenberg&#8482; electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any
additional terms imposed by the copyright holder. Additional terms
will be linked to the Project Gutenberg&#8482; License for all works
posted with the permission of the copyright holder found at the
beginning of this work.
</div>

<div style='display:block; margin:1em 0'>
1.E.4. Do not unlink or detach or remove the full Project Gutenberg&#8482;
License terms from this work, or any files containing a part of this
work or any other work associated with Project Gutenberg&#8482;.
</div>

<div style='display:block; margin:1em 0'>
1.E.5. Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg&#8482; License.
</div>

<div style='display:block; margin:1em 0'>
1.E.6. You may convert to and distribute this work in any binary,
compressed, marked up, nonproprietary or proprietary form, including
any word processing or hypertext form. However, if you provide access
to or distribute copies of a Project Gutenberg&#8482; work in a format
other than &#8220;Plain Vanilla ASCII&#8221; or other format used in the official
version posted on the official Project Gutenberg&#8482; website
(www.gutenberg.org), you must, at no additional cost, fee or expense
to the user, provide a copy, a means of exporting a copy, or a means
of obtaining a copy upon request, of the work in its original &#8220;Plain
Vanilla ASCII&#8221; or other form. Any alternate format must include the
full Project Gutenberg&#8482; License as specified in paragraph 1.E.1.
</div>

<div style='display:block; margin:1em 0'>
1.E.7. Do not charge a fee for access to, viewing, displaying,
performing, copying or distributing any Project Gutenberg&#8482; works
unless you comply with paragraph 1.E.8 or 1.E.9.
</div>

<div style='display:block; margin:1em 0'>
1.E.8. You may charge a reasonable fee for copies of or providing
access to or distributing Project Gutenberg&#8482; electronic works
provided that:
</div>

<div style='margin-left:0.7em;'>
    <div style='text-indent:-0.7em'>
        &bull; You pay a royalty fee of 20% of the gross profits you derive from
        the use of Project Gutenberg&#8482; works calculated using the method
        you already use to calculate your applicable taxes. The fee is owed
        to the owner of the Project Gutenberg&#8482; trademark, but he has
        agreed to donate royalties under this paragraph to the Project
        Gutenberg Literary Archive Foundation. Royalty payments must be paid
        within 60 days following each date on which you prepare (or are
        legally required to prepare) your periodic tax returns. Royalty
        payments should be clearly marked as such and sent to the Project
        Gutenberg Literary Archive Foundation at the address specified in
        Section 4, &#8220;Information about donations to the Project Gutenberg
        Literary Archive Foundation.&#8221;
    </div>

    <div style='text-indent:-0.7em'>
        &bull; You provide a full refund of any money paid by a user who notifies
        you in writing (or by e-mail) within 30 days of receipt that s/he
        does not agree to the terms of the full Project Gutenberg&#8482;
        License. You must require such a user to return or destroy all
        copies of the works possessed in a physical medium and discontinue
        all use of and all access to other copies of Project Gutenberg&#8482;
        works.
    </div>

    <div style='text-indent:-0.7em'>
        &bull; You provide, in accordance with paragraph 1.F.3, a full refund of
        any money paid for a work or a replacement copy, if a defect in the
        electronic work is discovered and reported to you within 90 days of
        receipt of the work.
    </div>

    <div style='text-indent:-0.7em'>
        &bull; You comply with all other terms of this agreement for free
        distribution of Project Gutenberg&#8482; works.
    </div>
</div>

<div style='display:block; margin:1em 0'>
1.E.9. If you wish to charge a fee or distribute a Project
Gutenberg&#8482; electronic work or group of works on different terms than
are set forth in this agreement, you must obtain permission in writing
from the Project Gutenberg Literary Archive Foundation, the manager of
the Project Gutenberg&#8482; trademark. Contact the Foundation as set
forth in Section 3 below.
</div>

<div style='display:block; margin:1em 0'>
1.F.
</div>

<div style='display:block; margin:1em 0'>
1.F.1. Project Gutenberg volunteers and employees expend considerable
effort to identify, do copyright research on, transcribe and proofread
works not protected by U.S. copyright law in creating the Project
Gutenberg&#8482; collection. Despite these efforts, Project Gutenberg&#8482;
electronic works, and the medium on which they may be stored, may
contain &#8220;Defects,&#8221; such as, but not limited to, incomplete, inaccurate
or corrupt data, transcription errors, a copyright or other
intellectual property infringement, a defective or damaged disk or
other medium, a computer virus, or computer codes that damage or
cannot be read by your equipment.
</div>

<div style='display:block; margin:1em 0'>
1.F.2. LIMITED WARRANTY, DISCLAIMER OF DAMAGES - Except for the &#8220;Right
of Replacement or Refund&#8221; described in paragraph 1.F.3, the Project
Gutenberg Literary Archive Foundation, the owner of the Project
Gutenberg&#8482; trademark, and any other party distributing a Project
Gutenberg&#8482; electronic work under this agreement, disclaim all
liability to you for damages, costs and expenses, including legal
fees. YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH 1.F.3. YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.
</div>

<div style='display:block; margin:1em 0'>
1.F.3. LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from. If you
received the work on a physical medium, you must return the medium
with your written explanation. The person or entity that provided you
with the defective work may elect to provide a replacement copy in
lieu of a refund. If you received the work electronically, the person
or entity providing it to you may choose to give you a second
opportunity to receive the work electronically in lieu of a refund. If
the second copy is also defective, you may demand a refund in writing
without further opportunities to fix the problem.
</div>

<div style='display:block; margin:1em 0'>
1.F.4. Except for the limited right of replacement or refund set forth
in paragraph 1.F.3, this work is provided to you &#8216;AS-IS&#8217;, WITH NO
OTHER WARRANTIES OF ANY KIND, EXPRESS OR IMPLIED, INCLUDING BUT NOT
LIMITED TO WARRANTIES OF MERCHANTABILITY OR FITNESS FOR ANY PURPOSE.
</div>

<div style='display:block; margin:1em 0'>
1.F.5. Some states do not allow disclaimers of certain implied
warranties or the exclusion or limitation of certain types of
damages. If any disclaimer or limitation set forth in this agreement
violates the law of the state applicable to this agreement, the
agreement shall be interpreted to make the maximum disclaimer or
limitation permitted by the applicable state law. The invalidity or
unenforceability of any provision of this agreement shall not void the
remaining provisions.
</div>

<div style='display:block; margin:1em 0'>
1.F.6. INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg&#8482; electronic works in
accordance with this agreement, and any volunteers associated with the
production, promotion and distribution of Project Gutenberg&#8482;
electronic works, harmless from all liability, costs and expenses,
including legal fees, that arise directly or indirectly from any of
the following which you do or cause to occur: (a) distribution of this
or any Project Gutenberg&#8482; work, (b) alteration, modification, or
additions or deletions to any Project Gutenberg&#8482; work, and (c) any
Defect you cause.
</div>

<div style='display:block; font-size:1.1em; margin:1em 0; font-weight:bold'>
Section 2. Information about the Mission of Project Gutenberg&#8482;
</div>

<div style='display:block; margin:1em 0'>
Project Gutenberg&#8482; is synonymous with the free distribution of
electronic works in formats readable by the widest variety of
computers including obsolete, old, middle-aged and new computers. It
exists because of the efforts of hundreds of volunteers and donations
from people in all walks of life.
</div>

<div style='display:block; margin:1em 0'>
Volunteers and financial support to provide volunteers with the
assistance they need are critical to reaching Project Gutenberg&#8482;&#8217;s
goals and ensuring that the Project Gutenberg&#8482; collection will
remain freely available for generations to come. In 2001, the Project
Gutenberg Literary Archive Foundation was created to provide a secure
and permanent future for Project Gutenberg&#8482; and future
generations. To learn more about the Project Gutenberg Literary
Archive Foundation and how your efforts and donations can help, see
Sections 3 and 4 and the Foundation information page at www.gutenberg.org.
</div>

<div style='display:block; font-size:1.1em; margin:1em 0; font-weight:bold'>
Section 3. Information about the Project Gutenberg Literary Archive Foundation
</div>

<div style='display:block; margin:1em 0'>
The Project Gutenberg Literary Archive Foundation is a non-profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service. The Foundation&#8217;s EIN or federal tax identification
number is 64-6221541. Contributions to the Project Gutenberg Literary
Archive Foundation are tax deductible to the full extent permitted by
U.S. federal laws and your state&#8217;s laws.
</div>

<div style='display:block; margin:1em 0'>
The Foundation&#8217;s business office is located at 809 North 1500 West,
Salt Lake City, UT 84116, (801) 596-1887. Email contact links and up
to date contact information can be found at the Foundation&#8217;s website
and official page at www.gutenberg.org/contact
</div>

<div style='display:block; font-size:1.1em; margin:1em 0; font-weight:bold'>
Section 4. Information about Donations to the Project Gutenberg Literary Archive Foundation
</div>

<div style='display:block; margin:1em 0'>
Project Gutenberg&#8482; depends upon and cannot survive without widespread
public support and donations to carry out its mission of
increasing the number of public domain and licensed works that can be
freely distributed in machine-readable form accessible by the widest
array of equipment including outdated equipment. Many small donations
($1 to $5,000) are particularly important to maintaining tax exempt
status with the IRS.
</div>

<div style='display:block; margin:1em 0'>
The Foundation is committed to complying with the laws regulating
charities and charitable donations in all 50 states of the United
States. Compliance requirements are not uniform and it takes a
considerable effort, much paperwork and many fees to meet and keep up
with these requirements. We do not solicit donations in locations
where we have not received written confirmation of compliance. To SEND
DONATIONS or determine the status of compliance for any particular state
visit <a href="https://www.gutenberg.org/donate/">www.gutenberg.org/donate</a>.
</div>

<div style='display:block; margin:1em 0'>
While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.
</div>

<div style='display:block; margin:1em 0'>
International donations are gratefully accepted, but we cannot make
any statements concerning tax treatment of donations received from
outside the United States. U.S. laws alone swamp our small staff.
</div>

<div style='display:block; margin:1em 0'>
Please check the Project Gutenberg web pages for current donation
methods and addresses. Donations are accepted in a number of other
ways including checks, online payments and credit card donations. To
donate, please visit: www.gutenberg.org/donate
</div>

<div style='display:block; font-size:1.1em; margin:1em 0; font-weight:bold'>
Section 5. General Information About Project Gutenberg&#8482; electronic works
</div>

<div style='display:block; margin:1em 0'>
Professor Michael S. Hart was the originator of the Project
Gutenberg&#8482; concept of a library of electronic works that could be
freely shared with anyone. For forty years, he produced and
distributed Project Gutenberg&#8482; eBooks with only a loose network of
volunteer support.
</div>

<div style='display:block; margin:1em 0'>
Project Gutenberg&#8482; eBooks are often created from several printed
editions, all of which are confirmed as not protected by copyright in
the U.S. unless a copyright notice is included. Thus, we do not
necessarily keep eBooks in compliance with any particular paper
edition.
</div>

<div style='display:block; margin:1em 0'>
Most people start at our website which has the main PG search
facility: <a href="https://www.gutenberg.org">www.gutenberg.org</a>.
</div>

<div style='display:block; margin:1em 0'>
This website includes information about Project Gutenberg&#8482;,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.
</div>

</div>

</body>
</html>
